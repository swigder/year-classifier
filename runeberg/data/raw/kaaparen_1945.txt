<h1>SKRIFTER
AV
ALBERT ENGSTRÖM</h1>

<h2>MED KAAPAREN TILL AFRIKA</h2>
<img></img>
STOCKHOLM
ALBERT BONNIERS FÖRLAG


<table o>
<td c><h1>MED KAAPAREN</h1><br><h1>TILL AFRIKA</h1>
<td c>AV
<td c><h2>ALBERT ENGSTRÖM</h2>
<td c><img></img>
<td c><tab>
<td c>STOCKHOLM<br><small>ALBERT BONNIERS FÖRLAG</small>
</table>
<i>Copyright. Albert Bonniers förlag 1945</i>

STOCKHOLM
ALB. BONNIERS BOKTRYCKERI 1945
<table o>
<td>Till
<td c><big>HELLEN HJERTSTEDT</big>
<td c>Kaaparens kapten
</table>

<chapter name="Kaaparen">
<i>Kaaparen</i> tillhör Rederiaktiebolaget Transatlantic, är
ett motorfartyg på 5,440 ton, har en maskin på 5,100
hästar och gör vid vanlig fart med full last 15 knop.
Den — jag kommer aldrig att kalla Kaaparen <i>hon</i> —
är mycket vacker och har 12 bekväma
passagerarehytter, ett lagom stort antal för den som tröttnat på
de stora turistbåtarnas människovimmel, toalettlyx och
överdåd i alla riktningar.

När man hör ordet <i>Kaaparen</i> vill man gärna
kombinera det med blodiga däck, bredsidor, krutmoln,
änterbilor och nickhakar. Man vill gärna tänka sig dess
befälhavare som en ryslig och blodbestänkt person
med en själ på ständig och oåterkallelig vandring mot
helvetet, medan besättningen är en utsökt samling
skurkar som redan i vaggorna lärt sjörövaryrket och
nu i en yra av gammal utmärkt Jamaikarom begå de
hemskaste våldsdåd — kniven mellan tänderna, naken
överkropp besådd med otaliga ärr, en röd duk lindad
omkring skallen, pistoler i bältet och blod, blod
överallt, alla ytor äro slippriga av blod, man halkar och
mördar, medan eder av det förskräckligaste innehåll
korsa varandra i luften och en och annan utandas sin
svarta själ. Och i det blodfärgade havet röra sig
hajarnas trekantiga ryggfenor runtomkring de
kämpande fartygen. Hajarna vänta lika förtröstansfullt på
sitt byte som djävulen på sitt.



Om nu någon from läsare med ett överlägset leende
skulle sucka: — Jaha, sådant hände för ett par hundra
år sedan! — så misstar han sig. Mycket värre saker
hända dagligen i vår vackra värld och människorna
äro inte ett dyft bättre än förr. De äro en satans
samling patrask, det är just vad de äro! Lymlar!
Bovar!

Ombord på <i>Kaaparen</i> finns emellertid intet som
påminner om grymhet och våld. Dess färg är vit som
en flicksjäl, kanske vitare till och med. Besättningen
verkar icke alls blodtörstig och befälet kommer den
besökande redan på långt håll att hoppas att intet
dammkorn vanpryder hans rock och att byxornas
pressning är oklanderlig. Och namnet <i>Kaaparen</i> är klokt
och utmärkt valt. Det är en <i>vits</i> på Kap och Sydafrika.
Rederiet har nämligen sitt huvudkontor i Göteborg.
I detta fall är vitsen på sin plats, ty oftast går
fartyget från Sverige direkt på Kapstaden utan
mellanlandning.

Men om man tar <i>Kapparens</i> kapten i
okularbesiktning och studerar biblioteket i hans salong kan man
möjligen få några idéassociationer om krig och örlig.
Han påminner icke så litet om Carl XII och är
säkert fruktansvärd i sin vrede. Han lär en gång
under kristiden som amatör ha uppträtt i en
boxningsring i Atlantic City och slagit ut sin man. Icke
alls otroligt! Men han är också specialist på Carl
XII:s historia och har skrivit avhandlingar om de
Puniska krigen. Han älskar historia och latin — alltså
en högst ovanlig kofferdikapten! Men att han inte är
alldeles främmande för teoretiskt kaperi och sjöröveri

framgår av hans sympati för Robert Louis Stevenson.
Kaptenen är bofast i Kungsbacka mitt uppe i en
verklig idyll, där han tillbringar sina i mina ögon alltför
knappt tillmätta semestrar. Då hans barn, en flicka
och en pojke, voro respektive 7 och 4 år gamla, lärde
deras fader dem den gamle sjörövarkaptenens sång ur
Skattkammarön (The treasury island):

<poem>
Femton gastar på död mans kista —
För sjung hej, och en flaska med rom!
Drick, och låt djävulen sköta det sista —
För sjung hej, och en flaska med rom!
</poem>

och lät dem sjunga den efter en hemmagjord melodi
på barnbjudningarna i Kungsbacka. Jag inbillar mig
att många tanter då ansågo sig leva på världens sista
tid eller att åtminstone kapten Hellen Hjertstedts slut
icke skulle låta vänta på sig alltför länge! Och när
man tänker sig denna den gamle skurkens vilda sång
sjungen av oskyldiga barnläppar utan minsta försök
att lägga något infernaliskt i framförandet, kan man
möjligen begripa att Kungsbackas tanter funno
situationen mer än makaber, även om deras män såsom
hallänningar gjort sig »<i>kända för sitt vilda lynne och
sin djärvhet på sjön</i>», som termen lyder, och de
således borde varit vana vid både ett och annat.

Jag träffade kapten Hjertstedt första gånge når 1916
i New York, då han var befälhavare på S/S Africanic,
en ståtlig båt på 6,500 ton. Jag kommer ihåg som i
går hur jag i sällskap med bankir Aschberg, John
Hammar, kapten Håkanson på S/S Stockholm och den
vilde blockadbrytaren kapten Hjortdahl på
Christianiafjord tog färjan från South Ferry, gamla Castle

Garden, och reste till Staten Island, där Africanic låg.
Vi voro bjudna på lunch. Kaptenen och jag funno
varandra som jag tror på grund av vissa gemensamma
intressen för latinsk litteratur. Han följde mig in till
staden och vi tillbragte hela natten tillsammans på
Biltmore, mitt hotell, med smörgåsar och rye whisky.
Sedan dess ha vi hållit ihop fast jag aldrig förrän nu
fått tillfälle att följa med något av hans fartyg. En
gång hade han en världsomsegling i perspektiv åt mig
men som jag inte hade några pengar, måste saken
förfalla. Vi ha emellertid korresponderat alla dessa år
och jag kan alltid vara säker på brev från varje något
så när kuriös plats han besöker. Han är en utmärkt
berättare och jag känner mig för varje historia böjd
för att använda den i min egen produktion just så
som han skrivit den. Stundom är det verkligt svårt att
undvika detta slags plagiat. Om jag tillägger att hans
humor är oklanderlig, bör läsaren förstå att han är en
idealisk reskamrat.

*

Jag var sedan ett par år svårt ansatt av gikt och
reumatism. Visserligen kallas gikt <i>morbus divitum,</i> de
rikes sjukdom, varmed menas att åkomman är
resultatet av en alltför hög diet. Jag har aldrig fört hög
diet, aldrig druckit mycket bourgogne eller portvin,
utan hållit mig till enkla rätter och drycker. Just nu
hör jag i fantasin mina belackares råa skratt. Det är
sant att jag skrivit mycket om sprit och snus, men jag
har aldrig uppmanat till bruket av dessa de forna
svenska bönderna och fiskarnas, mina jämnårigas,

vardagsmat. Jag har tvärtom högst realistiskt visat hur
den ser ut som använder dessa gudslån i överdrivet
hög grad.

At semper aliquid hæret.

Jag är en nykter person, skulle jag tro, fast mina
favoriträtter och drycker i skrivande stund äro kokt
salt strömming med gräslökssås, inkokt ål, kronbrännvin, 
öl och kaffegök — allt förtärt med måtta. Jag är
med andra ord en <i>upplyst asket,</i> nu fann jag ordet,
Gud vare tack och lov! Men trots ett så torftigt
levnadssätt blev gikten allt värre, jag blev olivad för allt,
jag var sjuk, down, slut nära på och började med en
viss likgiltighet bereda mig för en tämligen snar
hädanfärd. Man kan nämligen tröttna på en långvarig
sjukdom likaväl som på detta evinnerliga krig som
tycks vara normaltillståndet på jorden. All denna
olust, som följde med mina ensliga betraktelser över
människornas låghet, lumpenhet, grymhet, fick mig i
sina klor helt och hållet, då Italien anföll Abessinien
och Nationernas förbund fegt och rovgirigt bara såg
på. Inte ens världskriget grep mig så som detta sista.
Jag tyckte mig själv överflödig som människa därför
att jag inte kunde göra något och vad värre var
knappast ville göra något. Endast med yttersta
svårighet släpade jag mig fram genom livet och i
terrängen och allt oftare konstaterade jag hos mig själv
en längtan att få sova ifrån och över alltsammans. Jag
ville visst inte dö, ty jag sökte en massa läkare för
mina åkommor. En fixerade mina från början ädelt
formade fötter med röntgenögon. En annan
insprutade dagligen hundratals millioner bakterier i min
stackars kropp — jag tror att det var ett serum från 
reumatiska engelska hästar. En tredje hade en längre
tid bearbetat min skalles kaviteter för att avlägsna
en 50-årig katarr och en fjärde drog ut några dussin
gamla betar ur mina käkar och ersatte dem med ett
Boliden i miniatyr. Det blixtrar, när jag talar! Och när
den obligatoriska åderförkalkningen vid mina fyllda
65 år började förvandla min kropp befann jag mig
plötsligt som f. d. t. f. professor utan pension men
besluten att dädanefter börja försöka att försörja mig
på hederligt sätt. Jag måste erkänna att jag var
livligt intresserad av hur detta skulle gå till. Men detta
var också mitt enda intresse, vilket är väl litet för en
människa som måste leva på sin penna och vars
intressen förut varit legio.

Alla mina läkare och alla som överhuvud
intresserade sig för mig rådde mig att byta om luft, måhända
därför att de tröttnat på att betrakta en verklig
riddare av den Sorgliga Skepnaden släpa sig ur bil till
hiss och tvärtom. Jag måste berätta att det var mig
fullkomligt likgiltigt vart man forslade mig, men jag
hade naturligtvis intet emot att bli bättre, om
luftombyte kunde åstadkomma ett sådant underverk. En
vacker dag kom till mitt plågoläger ett brev från
Capetown och kapten Hjertstedt, som också
ordinerade luftombyte, men ombord på <i>Kaaparen.</i> Jag
svarade med ett långt brev, vilket han vid sin hemkomst
skyndade att lägga fram för Transatlantics styrelse i
Göteborg. Hans välvilja mot mig hade som följd att
jag inom kort från verkställande direktören fick en
vänlig inbjudan att vara bolagets gäst under en resa
till Sydafrika med <i>Kaaparen.</i> Och härmed tackar jag
Transatlantic för en av de mest <i>givande</i> resor jag

gjort. En <i>angenämare</i> har jag aldrig företagit. I sista
ögonblicket förklarade sig min vän advokaten Hugo
Lindberg livad för att resa med. Han behövde också
litet luftombyte och var dessutom bekant med
skepparn.

*

Mina tropikkunniga vänner började ge mig råd.
Somliga av mina många läkare höllo på att jag
ögonblickligen måste vaccineras emot en massa åkommor.
Men då jag redan till bristningsgränsen var
fullproppad med hästbakterier, ansåg jag flera ingrepp i den
stilen onödiga. Dock emottog jag tacksamt som
present av en bekant apotekare en kagge <i>ormseram</i>
åtföljd av en mindre brandspruta att användas om
cobrorna blevo för svåra. Och skulle jag komma ifrån
helskinnad, kunde jag medelst detta serum utan fara
förvandla mitt middagskaffe till <i>gök</i> på hemresan
ombord. — Kaptenen skrev att båten skulle avgå från
Oslo den 16 april och rådde mig att ta med
vinteröverrock och pälsmössa. Själv skulle han hjälpa mig
att anskaffa sida vita tropikkläder och solhjälm, ett
plagg som jag förut i min okunnighet skämtat över,
då jag stundom fått se någon fetlagd
forskningsresande av mina bekanta i solhjälm och med ena foten
på något lejon eller vårtsvin — naturligtvis beväpnad
till tänderna och med ett uttryck av okuvligt mod i
sitt brynta ansikte, välretuscherat på det fotografi av
händelsen som sedermera i den obligatoriska boken
illustrerade hans djärva färd.

Det är verkligen tur för mig att jag inte låtit locka
mig att avlägsna någon vit fläck på Afrikas karta den

här gången, ty varje kubikmillimeter av de områden
jag tänker besöka, är utforskad sedan många år.

Och tack och lov för att jag slipper utrusta någon
<i>safari</i> och sedan i min bok tacka alla möjliga firmor
för teodoliter, kronometrar, petroleum, fotografiapparater, 
pemmikan, torkad frukt, tobak, knäckebröd,
patroner, gevär, fiskbullar och resapotek, tält, skor och
tandborstar!

Jag har inte med mig ens så mycket som en liten
korkpistol, ty jag är en fridens man och låter andra
döda de matnyttiga djur jag skall leva av. Man har
förespeglat mig möjligheten av en resa i <i>Kruger
National Park,</i> världens största djurreservat. Inte ens där
skall jag döda några vilda djur, fast de äro så tama
att man kan strö salt på deras svansar. Jag vill inte
bryta en blomma, icke trampa den minsta boa på
stjärten. Inte skall jag heller med eld och svärd
omvända någon neger till något slags religion. En hel
världsdel skall så småningom välsigna mitt minne.

*

Hugo Lindberg och jag träffades i Oslo den 16.
<i>Kaaparen</i> var en dag försenad och väntades icke förrän
sent på kvällen. Vi utnyttjade förståndigt nog tiden
med att äta lunch på Grand Hôtel och titta på Per
Kroghs stora målning med porträtt av förra
generationens kända Kristianiabor för att sedan äta middag hos
min vän riksantikvarien d:r Harry Fett ute i hans
villa, där jag fick en angenäm repetition i Norsk
modern konsthistoria. I den mörknande kvällen 
överlämnade han oss åt sin chaufför, som körde oss till
Grönlien och <i>Kaaparen,</i> där våra grejor redan befunno
sig. Vi välkomnades av kaptenen och jag störtade till
min hytt, mitt blivande hem under 2 ½ månader, ty
gikten ansatte mig litet intensivare än vanligt och jag
ville vara ensam med mina plågor. Jag hade gått för
mycket under dagens lopp och tagit Harry Fetts
tavlor i för allvarligt betraktande. Jag hade knappt
kommit i säng förrän skepparen uppenbarade sig med ett
par mystiska apparater under armen.

— Sträck nu fram benen, du skall få behandling
med violetta strålar först och sen med vanlig
elektricitet!

Det var bara att vika för våldet och välviljan och
låta sig behandlas. Men sjömän äro ju i allmänhet
något vidskepliga. Jag undrade just vad Gösta
Forssell skulle ha gjort för min om han sett mig övergå
så hastigt från hans jätteapparater på Sophiahemmet
till dessa små familjetrollerileksaker.

— Du skämtar i allt ditt elände, sade kaptenen.
Du ser naturligtvis i mig »en hederlig sjökapten», som
det brukar stå i böckerna. Med detta hederlig menar
författaren naturligtvis »lite naiv», för att använda ett
milt uttryck. Eller kan du förklara varför det så ofta
står <i>en hederlig sjökapten?</i> »En hederlig författare»
står det däremot aldrig. Och ännu onaturligare vore
att skriva en hederlig artist! Nej, det är mycket i vårt
språk som borde förändras. Emellertid kommer jag att
behandla dig var kväll med de här leksakerna tills du
blir bra, sen må Gösta Forssell och du själv säga
vad ni vill!


— Är du läkare ombord också? frågade jag. Kanske
kirurg till och med? Kan du göra ett kejsarsnitt och
ta en blindtarm?

— Nej, till det ha vi de båda uppasserskorna som
ha gått igenom en kurs i sjukvård. Själv sköter jag
det enda kirurgiska instrument som finns ombord,
nämligen tandtången <i>Universal,</i> ställbar för alla slags
tänder, en utmärkt sak. Säg ett ord och jag drar ut
de få betar du har kvar!

Jag välsignade mitt lyckliga öde som ordnat den
saken redan i Stockholm. Nej så tag mig tusan jag
släpper en sjökapten i käften på mig, vore han än
så hederlig! Tandtången är köpt i San Francisco,
vilket inte gör den bättre.

Följande dag höll jag mig inne för att vila mina
fötter efter promenaderna från bilarna till varuhusen
i Oslo — alltså tvärsöver några trottoarer. Jag hasade
mig ned och åt lunch — och vilken lunch. Jag
försäkrar att jag icke skriver detta i reklamsyfte, men jag
har faktiskt aldrig under någon av mina många och
långa resor ätit så idealiskt gott som ombord på
<i>Kaaparen.</i> Och det var inte leksaksmat, konstigt
tillkrånglade rätter, utan enkla, gedigna, fulländat
tillagade saker, just passande för en hemgourmet.
Brillat-Savarins ande svävade över lunchbordet och till
och med det skattefria svagdrickat, som medtagits för
min skull, smakade underbart. Ty jag var avholdsman
och förde diet för mina arma fötters skull. Och med
min nobla karaktär avundades jag inte alls mitt
bordssällskap som njöt av det utmärkta norska och
sydafrikanska ölet.


Innan båten gick, fick jag besök av Emanuel
Vigeland som var nog vänlig att sitta vid min sjukbädd
en stund, och så började <i>Kaaparen</i> röra på sig medan
skymningen föll på. Jag tände allt ljus i min hytt och
packade upp mina grejor. Aldrig har jag rest i någon
så hemliknande fartygshytt. Och när jag såg ut genom
ett av mina fönster snöade det sakta. Flingorna sågo
ut som fallande eldflugor mot det blå mörkret. Vi
voro redan ute på havet och lotsen hade gått från
bord. Jag gick inte ned till middagen men bestämde
över min närmaste framtid tillsammans med
betjäningen. Klockan 7 var morgon skulle jag ha ett varmt
salt bad med kalldusch, klockan 9 frukost, klockan 1
lunch och klockan 7 middag. Jag fick tillsammans med
Hugo Lindberg förmånen att sitta vid kaptenens bord.
Passagerarna voro helt få utom oss — en ung norsk
lantpike som skulle resa till Sydafrika och gifta sig
med en ung norsk handlande som bodde i en öken och
var den ende vite mannen på flera dagsresors avstånd
— resten bara negrer. Och inte ett utländskt ord
kunde hon, bara norska. En förtjusande flicka! Måtte
det gå henne väl i livet!

Och sen var det en boerdam och en ung svenska,
gift med en norrman, som efter ett kort besök i
hemlandet nu skulle resa tillbaka till Södern med sin
lilla dotter. En ung modern sydafrikan, son till en
rik pappa i Johannesburg — pappan hade lovat honom
ett nytt aeroplan av det allra modernaste slaget nu till
sommaren. Jag har sällan träffat en så bortskämd och
så ogenerad ung man, men han hade tydligen DET
plus alla sällskapstalangerna. Han sjöng amerikanska
negervisor alldeles utmärkt och härmade Pavlova i

»Den döende svanen» och föraktade boers, dem han
tyckte vara »very low». Han hade rest ofantligt
mycket, ty hans far hade kontor litet varstans på
jordklotet. Han hade till och med jagat älg i Sverige hos
en god vän till mig — världen är bra liten, det lär
man sig bäst på resor.

— Bry er inte om Capetown, stanna inte där, res
till Johannesburg genast — jag skall visa er staden,
den enda staden i världen för övrigt! rådde han mig.
Och jag beslöt att icke alls söka upp honom i
Johannesburg, ty det var icke hans kretsar jag ville åt.
Det var boers jag allra helst ville se på — utom de
svenskar som blivit bofasta där nere. Hugo Lindberg
ville höja upprorsfanan bland sina »svarta bröder» och
talade stundom upp sig till extas i negerfrågan.

Till nattlektyr fick jag <i>The South and East African
Year Book and Guide for 1936.</i> En alldeles utmärkt
handledning. Kaptenen serverade sina violetta strålar.
Jag läste ett par timmar, men min värk blev mig
övermäktig och jag stapplade bort till byrån, där jag
förvarade mina droger. Cibalgin hjälper till en
början. Äntligen Nirvana!

*

Redan klockan 6 tog jag mitt bad och ägnade mig
åt betraktelser till frukosten. Fortsätter denna värk
tar jag flygmaskin i Capetown och reser hem direkt.
Jag är ju bara ett kolly, en figur som förorsakar min
omgivning besvär. Och det måste jag göra så ofta
att jag allvarligt ångrar att jag gav mig ut på detta
äventyr. Alla medikamenterna göra mig galen i

skallen och jag kan inte sova utan narkotika. Jag blir
retlig och börjar märka ord, ty brist på balans tar
sig hos mig först och främst uttryck i kritik av varje
interlokutörs sätt att bruka eller missbruka logiken.
Jag försöker kritisera i skämtsam form, men innerst
är det blodigt allvar, jag är en stövare då det gäller
att snoka upp illogismer och jag ser ofta gamla
värdiga herrar bli vita i synen av återhållen vrede över
att jag verkligen har rätt. Jag minns en tysk
konstkritiker i München som kallade mig <i>verfluchter
Gehirnfresser</i> då jag en gång under inflytande av den
mest infernaliska tandvärk kritiserade hans kalfatring
av secessionismen. Då uppfattade jag skällsordet som
en hederstitel, men nu lider jag faktiskt innerst av
att se andras irritation fast jag ändå inte kan låta bli
att märka ord. Detta säger jag för att ursäkta mig hos
dem jag möjligen anfallit under resan.

Kaptenen har lovat montera in ett skrivbord i min
hytt under fönstret mellan byrån och väggen och
plötsligt inträder timmermannen med den vackra
teakskivan. Jag fäster mig vid att hans händer äro
alldeles blåa och tror att han kommer direkt från något
målningsarbete. Men det är bara tatuering, får jag
veta senare. Han är en märklig man, till vilken jag
snart återkommer.

Jag blir bekant med <i>Kaaparens</i> övriga officerare,
framför andra 1:e styrman Edén och 1:e maskinisten
Jönsson och får carte blanche att röra mig fullkomligt
obehindrat ombord, på bryggan och i
navigationsrummet, ja till och med i kaptenens salong. Jag är
tydligen son av en gynnad nation. Kaptenen lovar att jag
när jag vill får fråga honom om vad som helst. Han

skall försöka påminna sig intressanta saker som han
själv upplevat och jag behöver inte vara rädd att störa
honom. Hur skulle för övrigt en stackars invalid som
jag, som inte kan eller vill delta i däcksspelen och
avskyr konversation i form av kallprat, få tiden att gå
annars? Resan till Kap tar ju 20 dagar och mitt
hittills längsta uppehåll till sjöss har varit 12 dagar
mellan Bergen och New York — men då var det
krigstid och stormar fördröjde oss längre än vanligt. En
absolut fördel är att kaptenens berättelser verka
trovärdiga. Jag har hittills uppfattat alla sjömän som
konstnärer på lögnens område. Och alla fiskare ljuga,
även om de bara känna till en liten bondgöl långt
inne i en skog. Underligt! Den störste lögnare jag
träffat i fråga om sjön var J. A. Carlsson, en
barndomsvän, som sedan sköljdes över bord från sitt
fartyg, en kalifornisk kustskonare. J. A. är välbekant för
de flesta sydsvenska sjömän av min generation. Även
han hade seglat på Sydafrika. Då han kom hem från
sin första resa, som varade flera år, var jag nybakad
student och fick en högst underlig present av honom,
en liten teaklåda, innehållande hans dagbok, en bit
sockerrör och ett dörrhandtag av mässing. Det
sistnämnda var ett minne från Longwood på Saint
Helena. J. A. som var fenomenalt stark hade helt sonika
brutit loss handtaget då han i sällskap med en
skeppsbesättning besökte ön. »Det här handtaget har
Napoleon hållit i många gånger!» sade J. A. triumferande.
Jag tror honom. Och skada är verkligen att dessa
dyrgripar alldeles försvunnit. Av dagboken skulle jag
haft ovärderlig nytta. Bland annat hade J. A. varit
matros på en engelsk ångare som jagade kaskeloter i

Indiska oceanen i slutet av 1880-talet. Och ännu
kommer jag ihåg följande passus: »Valfiskar som gröt
omkring skutan och flygfisken förmörkar luften som
myggen i Lappland. I dag 4 timmars vakt i
utkikstunnan, som var halv med flygfiskar så jag måste
skövla ut en massa innan jag fick plats.»

Jag är taktfull nog att inte lägga mig i
navigeringen, ty jag litar blint pä de båda officerarna som
stå vid bordet som är täckt av sjökort,
logaritmtabeller, linjaler och passare. Jag har nämligen hasat mig
dit från mitt plågoläger. Jag får veta, att
engelsmännen sätta allt löjligt i samband med holländarna.
<i>Dutch log</i> till exempel betyder att holländarna förr i
världen kastade en näverbit från backen i sjön och
sedan marscherade akter ut med näverbitens fart. På
det sättet räknade de ut hur många knop de gjorde
och hur många mil de seglade. Och jag berättar som
ersättning hur rospiggarna, finnarna och estländarna
räknade ut farten. De hade en bytta vatten som logg.
I bottnen var instucken en gåspenna, genom vilken
vattnet fick droppa i en viss takt. På det sättet kunde
de säga och begripa att de seglat så och så många
byttor.

— Ja, finnarna äro ett underligt släkte, säger
kaptenen. Vatten begriper de sig inte mycket på, att
dricka förstås. När de seglar ut på långfärd dricker
de utombordsvatten ända tills de kommer till Dover.
Där tycker de att vattnet börjar bli liksom lite bräckt.
Men du har kanske inte hört talas om den finske
kaptenen som sitter och plitar med sin räkenskapsbok.
Han är på hemväg och skall snart stå till ansvar inför
redarna. Men räkningen går dåligt — han tycker att

han förlorar för mycket pengar. Han står på
förtvivlans brant.

Just då inträder en annan finsk skeppare i kajutan
för att bli bjuden på grogg.

— Kära bror, det var bra att do kom! Det går
alldeles åt helsike för mig med räkenskaperna. Jag blir
jo skyldig rederiet ett par tösen mark!

— Låt mig se! säger gästen. Perkele! Do har jo
glömt isbrytarhjälpen i Marseille!

— Ja, det har do rätt i!

Och så räknar han igen, men blir inte nöjd ändå.
Han var fortfarande skyldig 1,000 mark.

— Får jag se! säger hjälparen. Forr satan, do har
jo glömt sätta svansar på nollorna!

Då blev det bra!

— Tack skall do ha, kära bror, no har jag
förtjänat 899 mark, no går vi ot och äter frokost med
sampanikalja!

Det är lite sjögång och jag går ut på däck för att
pröva mina dåliga <i>sjöben.</i> Nej, det går inte alls! Jag
passar bäst i sängen. Perkele! Och jag som verkligen
älskar sjön. Jag har aldrig varit sjösjuk — vet inte
hur sådant känns. Jag har varit tillräckligt mycket på
sjön och seglat själv nog för att inte längta efter en
orkan — men herregud vad en orkan är vacker och
nästan lika vacker är en skuta som klarar sig i en
orkan. Jag tänker nu på segelskutorna som snart äro
bara ett minne.

Och jag tänker på de första åren i Grisslehamn,
då jag från mitt arbetsrum hade fri utsikt över Ålands
hav och en dag räknade ända till 48 segelfartyg på
en gång ute i sjön. Det smakar något att genom en

förstklassig kikare studera arbetet ombord. Men mitt
vackraste minne av något enskilt segelfartyg har jag
från Dieppe, där jag en dag gick på kajen och
väntade på en båt som skulle föra mig över kanalen till
Newhaven.

Då kommer plötsligt en fullriggare in för akterlig
vind och alla segel uppe, fina vita segel. Aldrig har
jag sett en båt göra vackrare manöver än då den gick
upp i vinden och lät ankaret gå. Dess skeppare kunde
yrket och jag blev nästan gråtfärdig av glädje, då
jag såg att båten var svensk. Det måtte ha varit
ovanligt vackert även ur fackmannasynpunkt, ty en klunga
franskt sjöfolk, som på litet avstånd från mig
betraktade manövern, klappade i händerna, vilket hade
till följd att jag bjöd hela samlingen på vin i
närmaste krog. Och då vi skildes, därför att min båt
snart skulle gå, kysste mig en gammal matros på
båda kinderna och alla skreko Vive la Suède.

Ett minne så gott som något!

Jag reste med avsikt att göra noggranna
anteckningar varje dag. Men jag upplevde ju ingenting annat
än våldsamma smärtor i fötterna. De enda
ljuspunkterna i min tillvaro voro bokstavligt talat kaptenens
violetta strålar och gnistorna från hans
elektricitetsmaskin, ty under hans behandling inbillade jag mig
verkligen en kort stund att jag blev friskare. Och en
dag lyste solen så vackert, när jag såg ut genom mitt
hyttfönster, att jag släpade mig upp på bryggan och
placerade mig i min egenhändiga däcksstol för att bli
riktigt genomstekt. Havet är gott och lugnande att
beskåda i detta härliga väder. Och jag halar fram
mitt skrivblock för att beskriva stämningen när ett

stim tumlare livar upp den enformiga blå ytan. Vi
passera just Ile d'Ouessant utanför Frankrikes
västligaste udde. Där innanför ligger Bretagne och där
ha de flesta konstnärer av min generation väl vistats
någon tid i ungdomens vår. Jag låg i Douarnenez,
medan kamraterna mest höllo till i Concarneau, om
de icke lågo i S:t Malo eller Bréhat, där Joseph
genomlevde en kris.

Jag förvånar mig över att jag egentligen inte förrän
nu har upptäckt att jag är ute på resa. Så
egocentrisk har gikten gjort mig. Men nu skall jag börja
skriva. Jag har mycket gott om papper.

Ett trankokeri med fyra valfångstbåtar i sällskap
kommer djupt nedlastat från Antarktis. En sådan där
liten valbåt med harpunkanon i fören är säkert ingen
farkost för sjösjuka människor. Innan jag går ned i
hytten avläser jag barometern, ty det tjocknar i söder.
I en korridor möter jag en av damerna som
storskrattar. Jag inbillar mig att jag ser löjlig ut på
något sätt och frågar efter orsaken till hennes så
uppriktiga glädje.

— Jo jag skrattar därför att fru X försöker inbilla
mig att hon bara är 39 år! Ha ha ha!

O, kvinnor!

Barometern sjunker, men inte katastrofalt och för
övrigt är <i>Kaaparen</i> rustad för alla eventualiteter.
Lasten är stuvad så bra att hela fartyget är som en
träkloss. Men tjocka är värre än allt annat. Den här
var inte så farlig, men ovanligt spöklikt skön. Slät
som ett stelnat hav och precis 6 meter hög. Av en
mötande ångare såg man endast skorstenar och
toppar. Det hela såg overkligt, sagolikt ut. Men när

skymningen kom var sikten klar. Det är ljumt i luften
och jag längtar efter värme, hetta.

Fartyget går vidare. Vi passera Kap Finisterre på
3 miles avstånd. Och 30 miles sydväst från Finisterre
möta vi en konstig möbel i havet, kanske ett
däckshus från en förlist båt. Vår radio telegraferar till de
portugisiska stationerna: Passerat flytande föremål av
omkring 20 kvadratmeters dimension. Det följer icke
vågrörelsen, järnkonstruktion, förmodligen däckshus.

Och inom kort börja båtar ändra kurs för detta
budskap om alltings förgänglighet.

*

Vad var det egentligen som förr i världen lockade
ungdomar att bli sjömän? Måhända deras sinne för
romantik, äventyr. Men det dröjde inte länge förrän
romantiken skymdes bort av hårt, blodigt hårt arbete,
och sjön blev inte rolig längre. Det var hamnarna,
där man slog sig lös och festade upp hyran, som man
längtade efter. Timmermannen kom in i min hytt, där
jag låg och vilade min fot. Han skulle göra i ordning
något i ett av fönstren och jag bjöd honom på en
flaska norskt klass III, ty jag har fått tillåtelse av
kaptenen att vid tillfälle försöka pumpa honom på
minnen ur hans oroliga liv.

— Skall jag inte berätta något? frågade han.

— Nej, jag har sådan värk i foten, att jag inte
orkar höra på timmerman.

Han hällde upp sista skvätten i glaset, stirrade på
vätskan och försjönk i tankar. Han smålog som i en
dröm.


— Vad funderar timmermari på?

— Jo, när jag kommer till Capetown, skall jag köpa
mig en liter whisky och krypa in i en järnvägsvagn
på kajen och sätta mig och supa ur flaskan alldeles
ensam. Om det bara ville bli en storm med alle man
på däck och döda djävlar som flyger i luften, så bjöd
skepparn kanske på ett glas — men här är ju bara
grannlåtsväder. Och för resten, kommer man i land,
så hugger polisen en. Livet är djävligt, hur man än
bär sej åt. Kan inte professorn bjuda på en sup?

— Jag har ingen. Men en ask cigarretter ska
timmerman få — var så god!

Han log ett smärtfullt leende, stoppade asken i
fickan och gick. Om en stund öppnade han dörren
och sade:

— Ja, vill professorn att jag berättar, så är jag
färdig när som helst. Jag glömde visst att dricka ur
flaskan riktigt — jaså, hon är tom, ja ursäkta att jag
störde. Ajöss!

Jag har kaptenens tillåtelse att bjuda
timmermannen på en (1) flaska öl, men jag vill icke förråda att
denna restriktion kommer från högre ort. Säkert
anser mig timmermannen vara en människa utan ens ett
rudiment av hjärta.

Kaptenen beskriver sitt första intryck av denna
extraordinära figur. Kort innan <i>Kaaparen</i> skulle avgå
från Göteborg till Oslo skulle skepparen bjuda några
pampar från staden på middag ombord. Han hade
ännu icke sett sin nye timmerman. Nåväl — det var
regn och blåst och kaptenen kommer med sina gäster
i bil ned till kajen. Vid fallrepet tog timmermannen
emot elegant som salig kolingen, kostymerad ungefär

som denne skulle varit i liknande situation och
fullkomligt oberörd. Han var iklädd resterna av en
gammal hatt, ett par byxor med lapp på lapp och fransade
nedtill, som om Göteborgs alla hundar skulle ha
slitit i dem. Dessutom var han insvept i en oljerock
som varit med redan då Gustav II Adolf gav sig ut
på sjön för att delta i 30-åriga kriget.

Men skeppet går vidare. Det är behagligt varmt i
luften och jag inbillar mig stundom att värken i mina
fötter är mindre intensiv än då jag krälade ombord i
Oslo. Men ännu plåga mig skorna, strumporna måste
vara av mjukaste silke och ett veck på dem skulle
förstöra mitt liv några timmar framåt. Ylle sticker
som tagel. Jag är klädd som en sagoprinsessa och
börjar finna mig själv löjlig och pedantisk.
Fortfarande trivs jag bäst i min hytt, vid skrivbordet eller
i sängen. Och jag har verkligen börjat skriva litet
omsorgsfullare än i början, då jag ansåg resan
förfelad. Här följa mina första ordentliga dagboksblad.
</chapter>
<chapter name="Kaaparen 23 april">
<tab><tab><tab><tab><tab><tab><tab><tab><i>Kaaparen</i> 23 april.

I dag var jag uppe på bryggan en kvart före 6 för
att kasta ett getöga på Teneriffas pik. Den kunde inte
ha framställt sig i gynnsammare dager. Den nästan
poserade. Tänk er, himmel och hav i gryningsdunkel,
en rämna i detta dunkel och genom den rämnan ser
man piken rosavit i solskenet. Den är verkligen
imponerande, och de andra topparna, som äro utan snö,
förtona högt, högt uppe och långt, långt borta i ett
sagolikt virrvarr av violetta, kaotiska moln — eller
är det sten? Verkligheten ställde min föreställning om
dessa öar alldeles på huvudet. Så småningom rodnar
hela landskapet och Santa Cruz' vita terrasser blänka
så att det gör ont i ögonen. Vi gå rakt söder ut mellan
Teneriffa och Gran Canaria. En val dyker upp och
blåser tätt intill bogen, men försvinner hastigt. En
mås flyger lättjefullt mot land.

Att tänka sig att vi inte gå i land förrän i
Capetown! För mig kunna vi gärna gå till Melbourne med
en utsjungning. Och jag har ju fått lov att pumpa
kaptenen så ofta han har ledigt. Det börjar bli ont
om gamla djupvattenssjömän, och jag älskar
sjömanshistorier. De få gärna överdriva hur mycket som helst.
Nyss berättade han om en kamrat från ungdomsåren,
befäl gudbevars, styrman, som ljög mycket och var
särskilt noga med detaljer för att verka trovärdig.


Han var från Kristianstad och talade mycket om denna
stad. Mest skröt han med dess katedral, vars murar
voro 3,25 meter tjocka, »och över predikstolen hängde
den Helige Ande i naturlig storlek».

Han var styv seglare och hade varit med om en
internationell kappsegling som rorsman på en yacht
som tillhörde en amerikansk mångmillionär. Men
ballongklyvarn ramlade ned och åstadkom en massa
trubbel. Hade detta inte hänt, »hade han fått andra, om
inre tredje priset».

Och så har jag timmermannen, en typ för sig, 54
år gammal, vilket nuförtiden anses åldrigt ombord,
och tatuerad över hela kroppen så när som på ett
litet stycke av ryggen, stort som en hand. Jag har
träffat många vagabonder i mina dar och har långa
tider ägnat mig åt studiet av dylika, men den här
överglänser dem alla. Han har gått på luffen två hela
år i Spanien, och var med om den stora revolutionen
i Barcelona. Han har luffat tvärsöver norra Mexiko
och varit med om två revolutioner där. Han är
rättrogen alkoholist och antyder, att om inte spriten
varit skulle han säkert befinna sig på toppen av
samhället — »för ja har fått en fin opdragelse», försäkrar
han. Men det är samhällets avskum han känner till
grundligare än någon jag förut intervjuat. Han har
inte mer än han går och står i, och dessa plagg äro
uteslutande gåvor av vänliga konsuler, som löst ut
honom från diverse mystiska etablissemanger. Han
tvättar sig aldrig, vilket gör att hans skeppskamrater
inte se honom med särskilt blida ögon. Och han har
givit mig lov att skriva allt det han berättar och har
särskilt anhållit att jag skall »sätta ut» namnet.

»För jag är redan verdensberömt och vill bli mer
verdensberömt», säger han på sitt blandningsspråk.
Men jag tror att jag gör honom en tjänst med att
bara nämna honom så här i förbigående. Då han
berättar om något som hänt i en engelsk hamn övergår
han, utan att själv märka det, till engelska, och har
en sak hänt i Spanien eller Mexiko, talar han
spanska. Han kan alla världens luffar- och sjömansspråk.
Till och med polynesiska, ty han har varit på bommen
litet varstans öster om Australien och Nya Guinea.
Antarktis är inte heller främmande för honom. Han
har varit ombord på en valfångare nio långa månader
där nere. Världen är emellertid bra liten — han har,
liksom jag, gått i skola i Norrköping, och vi kände
båda klockaren i Östra Eneby församling, ej långt
från denna stad.

I dag vid lunchen föll samtalet på präster. Enligt
ett gammalt sjömansskrock bör man inte ta ombord
präster, spinnrockar eller lik i någon skuta. Om
själavård behövs, är kaptenen mannen att utöva sådan.
Enligt den gamla engelska sjölagen var varje kapten
tvungen att hålla predikan om besättningen fordrade
det och intet viktigt var att göra ombord, såsom vid
långvarig stiltje et cetera. Jag har läst en bra historia
i någon gammal bok om kaptenen på en bark som
brukade segla mellan Afrika och Sydamerika i
mystiska ärenden. Han var en djävul i människogestalt,
hård och omänsklig mot folket, som han svältfödde
och trakasserade på allt sätt. Han kom ofta i ett
tillstånd av raseri, och då var han livsfarlig. Men på
en resa mellan Sassandra på Elfenbenskusten och
Cayenne i Franska Guyana kom fartyget in i

stiltjezonen mellan passaderna och fick ligga där i veckor
utan en vindfläkt. Detta gjorde inte skepparn bättre
till humöret, utan tvärtom. Men en gammal matros
åtog sig att bota honom. Efter ett raserianfall gick han
fram till kaptenen och begärde i hela besättningens
namn och åberopande gällande lagbestämmelse att få
ett Guds ord till livs. Den gudlöse befälhavaren for
ut i de förfärligaste hädelser, men matrosen höll i sig
och hade kamraterna på sin sida. Slutligen insåg
skepparn att det var klokast att ge efter för folkets
längtan efter Ordet och läste upp ett par kapitel ur Bibeln.
Och för varje gång han sedermera råkade visa någon
som helst yttring av missnöje begärdes predikan. När
man äntligen fått bris igen var och förblev skepparn
den hyggligaste, godmodigaste, vänligaste befälhavare
som någonsin trampat ett däck.

Besättningen på en båt som <i>Kaaparen</i> kan aldrig
klaga över sysslolöshet, och dess kapten riskerar
således icke att bli påtvingad själasörjarens ofta tunga
plikt. En rätt präst betraktar för övrigt ingen plikt
som tung. Till exempel Nathan Söderblom — — —

Kaptenen lyste upp. Han såg riktigt förklarad ut.

— Jag kände honom, sade han.

Och när vi kommit upp i hans salong berättade han
följande:

I juli 1899 kom jag till Calais som jungman
ombord på briggen <i>Solon</i> av Göteborg. Vår last var plank
och bräder. Den tiden hade Calais stor träimport, och
dess hamn var ständigt full av skandinaviska mindre
segelfartyg, vilkas besättningar alltid lossade sin egen
last — ett ansträngande jobb för den som inte var van
att bära. I staden fanns ett litet skandinaviskt kapell,

bestående av ett läsrum och prästens bostad, som
också tjänstgjorde som expedition. Där fingo vi
sjömän lämna in och hämta vår post, så vi hittade i
allmänhet dit.

En vacker dag spred sig ett rykte ombord att den
14 juli var fransmännens nationaldag och att på den
intet arbete med lossning och lastning fick företas.
Men vi visste att vi skulle tvingas syssla med arbete
ombord, så vår glädje över denna festlighet var rätt
minimal. Den 14 juli inföll sommarvarm och klar,
och klockan 6 voro vi som vanligt i arbete. Med
surmulna miner började vi tvätta däck och vaska vitfärg.
Klockan 8 satte vi oss till frukosten, sill, potatis och
knallar.

Men mittunder frukosten uppenbarade sig en
ljusens ängel. En ung man med blont, lockigt hår
hoppade som en gymnast över relingen, kom direkt in i
skansen till oss, talade i två minuter och vi blevo alla
hans vänner.

— God dag, pojkar, i dag är den 14 juli, i dag ska
vi ha trevligt. Jag är pastor Söderblom. Vi ska dricka
kaffe uppe i läsrummet och sen ska vi se på stan. Jag
har kommit från Paris enkom för detta.

Just då hördes styrmannens skrovliga röst i
skansrummet:

— Kom igen! (Signalen till arbete.)

Skansens pessimist, ty varje skans har en sådan,
sade:

— Ja, vi får la inte fritt för å gå i lann, så dä
kvettar la!

— Den saken ska vi väl ordna om, sade pastor
Söderblom, gick bort till kajutan och talade med

kapten. Ett par minuter senare kom han ut och
meddelade, att kapten givit oss fritt hela dagen från
klockan 12. Adjö, nu måste jag kila i väg, jag har ännu
15 skandinaviska fartyg att besöka, men vi träffas i
läsrummet klockan 1.

Vid ettiden gingo vi, 8 man, till läsrummet, och dit
samlades så småningom 135 man från de olika
fartygen, norrmän i majoritet, svenskar och danskar. Hur
Nathan Söderblom hunnit ordna det, är mig ännu en
gåta, men i kyrkans mittelgång hade han redan dukat
upp ett långt bord med vin och vatten, blandat i glas.
Detta smakade bra i värmen. Tre, fyra käringar hade
mobiliserats som servitriser. Själv gick han omkring
och pratade i ett och var glad. Inga böner eller
sådant! Om några fler än jag av alla dessa sjömän ännu
leva, är jag övertygad om att de alla ha samma livliga,
klara och glada intryck kvar av situationen. Vid
tvåtiden föreslog Nathan att vi skulle gå ut och se på
stan, och vi gingo i en klunga — alla trängdes om
att gå närmast pastorn. Människomassorna voro redan
i rörelse. Flaggor fladdrade, marseljäsen och andra
sånger hördes från alla restauranger och hus.

Först tågade vi till stadens äldsta torg och besåg
den berömda statygruppen Calais borgare som
bönfalla kung Edvard om nåd för staden. Edvard var
den så kallade Svarte Prinsens far. (Jag skyndar här
att upplysa att kaptenen är en stor historicus.) I ett
kort, livfullt anförande berättade Nathan om
belägringens fasor, hunger och nöd och hur den ädla
drottning Filippa på sina knän tiggde om stadens skonande.
Sedan besökte vi katedralen och ett par andra kyrkor.
I katedralen minns jag särskilt en madonna av Rubens,

vilken tavla och konstnär Nathan demonstrerade och
visade hur vi skulle se på båda. Och medan han
utvecklade det karakteristiska för Rubens målningssätt
lyssnade alla dessa sjömän under andlös tystnad till
hans klara och rediga framställning. Norrmän och
danskar förstodo honom lika bra som vi svenskar.

Därefter besågo vi de monumentala byggnaderna i
gamla stan. Nathan gav oss orienterande beskrivningar
på den engelska och franska arkitekturen. Särskilt vad
valvbågar beträffar. För min egen del måste jag säga
att det jag vet om arkitektur fick jag lära mig under
den halvtimmen. Aldrig har en konstprofessor haft en
mer andäktigt lyssnande åhörarskara.

Tiden gick så fort att vi icke visste av det, och
klockan började närma sig 5 då vi gingo tillbaka till
kyrkan. På återvägen gjorde han åtskilliga frågor.

— Nå, kan du, min gosse, säga om det här är
engelsk eller fransk stil?

Det var en liten dansk jungman som inte lyckats
tränga sig nog nära Nathan som fick frågan, och hans
svar var absolut korrekt. Åt andra gav han
stänkfrågor om arkitektur och om Calais historia.

Och så kommo vi tillbaka. Bordet stod dukat med
skönt doftande kaffe och bullar, som vi läto oss väl
smaka. Så höll han en liten bönestund på 5 minuter,
inte salvelsefullt, utan glatt och trevligt.

Vi sjöngo »Vår Gud är oss en väldig borg». Jag tror
att det var hans hustru som skötte orgeln. Jag tyckte
att hon var den skönaste kvinna jag sett. Sen höll
han ett avskedstal till oss och tackade oss för det
intresse vi visat och för att vi samlats så mangrant och

bad oss gå ut i stan och roa oss och se på det glada
folklivet och processionerna och höra militärmusik —
ty Calais var en stor garnisonsort.

Han hade alla dessa 135 man i sin hand hela tiden
utan tvång, och vi hängde vid hans läppar. Som
befälhavare skulle han ha fått oss att storma vilken skans
som helst. Många sade: En sådan sjömanspräst har
aldrig funnits förut och kommer aldrig att finnas mer.

Och vi visste inte att han gjort denna resa till
Calais på sin semester. Ett par dar efteråt var jag i
skrivrummet och skrev ett brev till min far. Då jag
lämnade in det på expeditionen observerade Nathan
att jag skrivit Suède med accent gra ve och sade:

— Kan du franska, min gosse?

— Inte mer än man får lära i skolan, svarade jag.
Men jag dröjde litet med att gå, ty jag upptäckte ett
gruppfotografi som intresserade mig.

— Här ser du min hustru och mina ungar,
presenterade Nathan.

Sedan såg jag honom aldrig mer. Men en sak
ångrar jag väldigt. År 1914 läste jag i någon tidning att
Nathan Söderblom blivit ärkebiskop. Jag var redan då
befälhavare, satte mig i min hytt och skrev ett brev
till honom, där jag påminde om allt det jag nu
berättat och att intrycket av detta minne ännu var lika
starkt. Men det brevet avsände jag aldrig, ty jag var
nog barnslig att tro att det kunde ha verkat fjäsk.

Åtta år efteråt träffade jag hans son i San Francisco
och berättade historien. Han skrev till sin far, och
Nathan svarade att han mycket väl kom ihåg, inte bara
själva händelsen, utan också min ringhet, ty jag var
den som frågade ut honom mest om historia och konst.


Detta var ju ett vackert minne, och jag tror att jag
berättat det nästan uteslutande med kaptenens egna
ord. Han försäkrade att han när han ville kunde
frammana Nathans bild för sina ögon och hans tal för sitt
minne. Och Nathan var verkligen så beskaffad att han
kvarlämnade ett outplånligt något, något vackert
levande och ljust i sinnet hos den som fått tillfälle
att vara i hans närhet.

På kvällen sutto vi länge i min hytt och talade om
Nathan.
</chapter>
<chapter name="24 april">
<tab><tab><tab><tab><tab><tab><tab><tab><tab><tab>24 april.

Det blev mycket sent i natt innan jag slutade skriva.
Gikten molar sakta i min vänstra fot.

Jag gick upp på bryggan klockan 8 efter ett mycket
hett bad och en mycket kall dusch. Atlanten skvalpade
sakta och beskedligt. Vi befinna oss ännu mittför
Spanska Västsahara och passera just kräftans
vändkrets. Vi äro alltså nu i tropikerna och kunna ikläda
oss de vita kläder som tillhöra forskningsresandens i
dessa trakter yttre anständighet. Men jag har inga,
och inte har jag heller skaffat mig någon tropikhjälm.
Jag vill inte se ut som en forskningsresande i
genomforskade områden.

— Du kommer nog på andra tankar då vi kommer
i den riktiga värmen, försäkrar kapten.

En hittills av mig osedd fågel kretsar lågt över
vattnet. Den kallas <i>prästrocken</i> av sjöfolk, emedan den
har en vit rand om halsen. Vi talade ju om präster i
går. Jag vill inte fråga kapten om dess namn. Jag
frågar nog mycket ändå.

Det finns passagerare som kunna göra en
befälhavare galen med sina frågor, och historien om den
ihjälfrågade skepparen kan vara sann. Det är en
överenskommelse mellan alla skeppare som fara den här
rutten att om någon frågar efter namnet på någon
fågel svara att det är den berömda <i>Woozoofågeln,</i> som


flyger med stjärten främst för att hålla dammet från
ögonen. Det finns många äldre tanter som dött saliga
i denna tro. Särskilt en äldre danska på 120 kilo, som
en gång kom ombord i Kap och började sin dag med
att sitta sönder 6 däcksstolar och äta upp all maten
på bordet vid första lunchen, var ivrig att få reda på
allt om den konstiga woozoo, antagligen i tro att den
är matnyttig.

— — —

Mötte timmermannen på mellandäck i dag. Han
frågade om han skulle komma in och berätta något
före middagen, men jag hade annat att göra. Medan
vi stodo och pratade ljöd en matsignal.

— Nu ringer det i spinnhuset, nu får morsan käk,
sade han med ett fint leende och försvann akter över.

*

Men jag märker att det är svårt att föra dagbok,
när man reser som jag. Det vill inte bli dagbok i
vanlig mening, ty tidens gång och särskilda data
intressera mig inte. Jag njuter bara av solskenet och det
blå havet och den blåa himlen. Det enda som i någon
mån påminner mig om helvetet är min gikt.

Jag vill ogärna besvära kaptenen med böner om
sjömanshistorier, men med småländskt raffinerad list
lyckas jag ibland ordna det så att han utan att märka
det själv börjar förtälja. Och kommer han då i tagen,
flytta vi in i min hytt, ur vars komfort jag drar ut
kvadratroten. Kaptenen nästan dikterar och är det
angenämaste intervjuföremål jag någonsin träffat. Det

är ju han som skriver den här boken och jag är en
tarvlig litterär <i>bönhas</i> utanför skrået.

Vi gå mycket nära <i>Dakar</i> och jag inbillar mig höra
dess berömda trummor förkunna inåt urskogen att en
väldig båt med vackra vita män ombord är på
sydgående. Och nya trummor bära det viktiga budskapet
vidare genom djungel och öknar till kontinentens
andra sida. Dakar är krigs- och handelshamn i
Senegal vid Goréeviken innanför Kap Verde. Några negrer
fiska från sina graciösa båtar och kaptenen säger:

— Påminn mig om <i>Bathurst,</i> så skall jag berätta
något om en av Hugo Lindbergs svarta bröder!

Han känner till den här kusten. Han har varit i
Dakar, Bathurst, Konakry, Takoradi, Accra, Lagos,
Burutu och Opobo, alla åldriga slavhandlarcentraler.

Och han berättar: Bathurst ligger vid
Gambiaflodens mynning och är Englands äldsta koloni i Afrika.
Jag kom dit under kriget och så snart vi ankrat på
redden, såg jag en 8-huggare sticka ut från kajen. I
aktern satt en officer, vars uniform glänste på långt
håll. Han bar tvåkantig hatt och epåletter och hans
alla guldgrannlåter gjorde sig mycket fint mot
roddarnas blåkragar och vita uniformer. Med taktfasta
årslag nalkades båten och då den kommit närmare
upptäckte jag att alla, även den guldsmidde, voro
svarta som ebenholts. Med resta åror angjorde slupen
fallrepet och värdig som en amiral steg den svarte
hamnkaptenen ombord. Så snart jag sett att han var
neger, hade jag anmodat 1:e styrman att ta emot
honom och stannade kvar på min promenadbrygga, där
hans närvaro snart anmäldes. Vi utbytte allehanda

artighetsbetygelser och jag bad honom säga sitt
ärende, men upptäckte plötsligt att han var barfota.

Jag har aldrig sett en mera guldsmidd officer i
vardagslag. Hans tvåkantiga hatt, av det slag som
likvagnskuskar bruka använda, hade guldpompong och vit
plym, hans guldepåletter hade grova glitterfransar.
Hans frackkrage som var mycket hög var försedd med
så mycket guld, att den måste ha vägt flera kilo, och
hans byxor hade onaturligt breda guldrevärer. Men
vid byxornas nederkant tog härligheten slut, ty där
stucko två ofantliga svarta fötter fram. Det måste ha
varit ett martyrium att gå omkring i den tropiska
värmen med denna kostym av tjockt bomullskläde och
svetten rann också som bläck — hade jag så när sagt
— från hans kinder och panna. Men lyckligtvis hade
han vita handskar på, när han tog mig i hand. Det
var första gången i mitt liv jag tog en neger i hand
— sådant är olämpligt för en vit man — — —

(Här lade sig Hugo Lindbergs panna i dystra och
ogillande veck.)

Vi talade om tjänsteärenden, förtöjningar och dylikt
och jag bjöd honom på en grogg, vilken han för resten
begärde. Fast våra affärer voro undanstökade satt
han emellertid kvar och skruvade och skruvade och
verkade tankspridd. Men plötsligt frågade han, om
jag hade några vykort från Bathurst, vilket jag
förvånad förnekade, ty det var första gången jag kastade
kroken i den här hamnen. Jag svarade alltså nej!

— Då ska kapten få köpa några av mej!

Och ur bakfickan på evangelierocken halade han
fram ett dussin fruktansvärt kolorerade vykort över

Bathurst med omgivningar. För två shillings fick jag
bunten — vänskapspris!

Vi skildes under ömsesidiga vördnadsbetygelser och
för att visa mig angelägen att stå väl hos
hamnmyndigheterna följde jag honom denna gång till
fallrepet.

Nej, Hugo, det går inte att civilisera vildar med
uniformer eller religion — men det är ju din avsikt
att resa ned och höja upprorsfanan och hjälpa dina
svarta bröder att avskudda de vitas ok. Jag gratulerar
dig och önskar dig lycka! Påminn mig, så skall jag
någon gång berätta om <i>Nauru</i> och civilisationen där.

*

Vi möta en väldig passagerarbåt. Den tillhör
Villemsen som är chef för världens modernaste rederibolag.
Och nu måste vi snart börja förbereda oss att värdigt
passera ekvatorn. Men jag reagerade våldsamt mot
tanken på att bli utsatt för alla de besvärligheter i
form av rakning och doppning med mera med vilka de
som första gången passera linjen bruka plågas.
Dessutom voro de flesta passagerarna damer och jag
tvivlar på att de skulle ha underkastat sig denna brutala
behandling. Men Hellen Hjertstedt fann en utväg.
Jag utnämndes till Storsigillbevarare hos Neptunus
och sattes brutalt att texta 35 fribrev, enligt vilka var
och en mot en lämplig summa kunde köpa sig fri
från deltagande i den vanliga plågsamma ceremonien.
De fribrev som icke kunde säljas ombord skulle
avyttras till en välgörande institution i Capetown. Se
här fribrevets lydelse:


<tab><tab><i>LETTER OF EXEMPTION

We NEPTVNVS, Sovereign Lord of The Seven
Seas, inland seas, lakes, rivers and brooks, make
known to Our wellbeloved subjects, fishes,
animals of the sea, seamonsters, seabirds, ships and
sailors, that We after gracious consideration of
submissive application have been pleased to
extent a LETTER OF EXEMPTION for

<tab><tab><tab><tab> (Name)

from the customary tests which must otherwise
be gone through at the passage of the middle
line of Our Empire in order to become Our right
and proper subject. We have by special powers
and gracious permission ordained and commanded
Our liege henchman and keeper of Our Grand
Seal, the seaman Albert Engström to collect from
every person who crosses this said middle line
of Our Empire the sam of <tab><tab><tab> kronor in
tribute to be used for the benefit of Our subjects
and the glorification of Our Empire.

At the risk and discomfort of Our deepest
displeasure nobody may evade this tribute.

This certificate of citizenship of Our Empire is
given under Our Own Hand and signed by
Ourself. Also We have caused to be affixed to said
certificate the Grand Seal of Our Empire.

<tab><tab><tab><tab><tab><tab><tab> NEPTVNVS</i>

*

Flygfiskar och albatrosser behöver jag väl knappast
beskriva för den upplyste läsaren. De förra äro goda
att äta. Stundom hamnade de på däck och infångades
av någon påpasslig besättningsman. De äro verkligen
raffinerade flygare om man betänker de små medel
som stå dem till buds. <i>Oceanens harar</i> kallades de av
kaptenen. Jag vet verkligen inte om de göra skäl för
namnet, så länge det icke är fullkomligt utrett om de
flyga därför att de äro förföljda eller flygningen får
betraktas som en yttring av livsglädje. Men bredvid
albatrossen är flygfisken en sorglig stympare.
Albatrossen är den överlägsnaste bland alla fåglar av
stormfåglarnas släkte. I flygskicklighet överträffar han
till och med den arktiska havhästen. Han verkar
styrka, uthållighet och elegans och flyger med till
synes samma överlägsenhet med som mot en storm.

Men jag tröttnade snart på att studera dessa djur,
ty jag ägnade mig åt mina fötter och fann att jag
visserligen aldrig kan bli någon maratonlöpare, men
att möjligheter för ett tillfrisknande funnos. Vid denna
tanke, som kom som ett skott, blev jag het om
kinderna av glädje och min himmel hängde några
sekunder full med lyror av det röda gull. Jag hade icke haft
värk under en hel natt och sluppit att ta sömnmedel.
Min hjärna tycktes mig nästan klar. Jag beslöt att ta
en stor sup vid passerandet av ekvatorn. För övrigt
lämnade denna passage mig fullkomligt oberörd och
officerarna voro nog taktfulla att icke försöka narra
mig med det vanliga hårstrået, spänt över ett
kikarobjektiv. Men dagen till ära visade sig en hajfena
några sekunder, den enda jag såg på hela resan.


Stundom pratar jag med den unge engelsmannen,
»den rike ynglingen». Han tillhör Sydafrikas
förnämsta societet och räknas bland the upper ten i
Johannesburg, som han kallar världens modernaste stad.
Som prov på den ogenerade tonen i de
penningaristokratiska familjer där han umgås framhåller han ett
par lyckade skämt som med fördel praktiseras där.
Man bjuder den intet ont anande främlingen på ett
glas <i>peach liquear</i> (persikolikör). Denna dryck
innehåller 84 % alkohol, men styrkan maskeras utmärkt
genom den säregna smaken. Den oskuldsfulle gästen
tycker att drycken är deliciös, men om en stund
inställer sig en ohygglig törst och om han tillfredsställer
denna med vatten utlöser sig något fanstyg i kroppen
så att han blir blixtsnabbt berusad, till
oigenkännlighet onykter. Då jublar sällskapet.

En matador i Johannesburg bjöd på en lysande
middag med bal. Frampå natten serverades ham and
eggs som vickning och stämningen blev hög under
champagnens, whiskyns och ölets inflytande.
Slutligen inbjöds gästerna att bada i den eleganta och
väldiga simhallen. Alla fingo naturligtvis baddräkter,
men av ett ämne som om en stund sprack i
småstycken i vattnet.

»Och si, de sågo att de voro nakna.»

*

En kväll säger kaptenen:

— Jo, det var om <i>Naum Island</i> jag skulle berätta,
en fosfatö i Stilla havet ungefär under ekvatorn,
7 dagars resa från Sidney åt NNO. Ön tillhörde

tyskarna, som nätt och jämnt hunnit få en fyr färdig
där, då kriget bröt ut. De hade byggt den
huvudsakligen för militärt ändamål. Nu är ön engelsk. Jag var
där 1933 som kapten på <i>Innaren,</i> som också tillhör
Transatlantic.

Ön är en låg atoll på 20 kvkm, men lagunen är
liten och halvt förtorkad, vattnet stagnerat och
smutsigt av guano. Man bryter hundratusentals ton
råfosfat om året, det vill säga kinesiska arbetare göra
det, ty de infödda kanakerna behöva inte lägga två
strån i kors. De äro det lyckligaste folk på jorden —
ön heter också på engelska <i>Pleasant island.</i> Folket
styres av ungefär 15 vita administrationspersoner och
ha som högsta myndighet en domare, <i>His Majestys
Commissioner,</i> en fint bildad man av den bästa
engelska offficerstypen, särskilt utvald för att kunna
behandla infödingarna taktfullt. Ett halvt dussin
familjer <i>ägde</i> ön. Vid mitt besök gingo dessa och deras
avkomma upp till ungefär 200 personer.

Ett engelskt bolag fick statens licens att erbjuda
infödingarna en viss summa för ön och de accepterade
förslaget. Det blev en för dem oerhört stor summa
pengar, 3 à 400 tusen pund, och engelska staten
garanterade och tillsåg att de blevo korrekt behandlade vid
köpet och kontrollerade att de verkligen fingo
pengarna, om vilkas värde de väl knappast hade en blek
aning. Bolaget började bryta fosfat med hjälp av
4 à 500 kineser, ty kanakerna äro för fina att arbeta.
De fingo bo kvar i sina hyddor, men om det måste
brytas, där några familjer bodde, byggde bolaget
kostnadsfritt betydligt bättre hus åt dem än de skulle
ha byggt själva. De kinesiska arbetarna voro fint folk,

riktiga idealgossar och hade sina kvinnor med sig.
Spritförbud var infört och gällde även kineserna.
Syfilis fanns där inte, ty The South Sea Traders, som
eljest huserade med sina skonare i de väldiga
arkipelagerna och förde med sig sjukdomar och sprit,
hade inga chanser på Nauru.

Så snart affären med bolaget slutförts, fingo
infödingarna lyfta sina pengar under en juste
administration i Sidney och nu kom kanakernas barnsliga
oskuld i dagen på ett lysande sätt. Familjefäderna
köpte bilar av de finaste märken. Vid mitt besök på
ön fanns där ungefär 60 bilar av bästa konstruktion,
ingen äldre än två år. Varje förmiddag och
eftermiddag reste husfäderna runt ön med barn och blomma,
men endast medsols, ty vägen var ej så bred att ett
par bilar kunde mötas. Det hela verkade karusell. Om
två bilar händelsevis möttes måste den ena ge sig
upp på någon småväg, medan den andra passerade.

Förr i världen måste de gå, klättra eller ro för att
skaffa sig föda, men nu importera de godsaker från
Sidney, äta burkmat, fina konserver och bara åka.
Möjligen fiska de litet, men överlämna hellre den
sporten åt kineserna, vilkas bloss om kvällarna lysa
innanför korallrevet. Själva bli de feta på grund av
den saliga lättjan, frodiga som grosshandlare, både
kvinnor och män. Man ser till och med kolossalt feta
17—18-åringar. Glada, lyckliga, feta barn, som åka
bil ideligen, ty detta fortskaffningsmedel förlorar
aldrig sitt behag. Somliga av dem äro modernt klädda
men andra följa sin naturliga smak, bära bjärta
<i>saronger</i> av finaste siden och ha blommor i håret och
bakom öronen. Och medan de åka, ruttna deras

kanoter överallt på stränderna. Jag sade att de äro det
lyckligaste folket på jorden. Ja, men de äro dömda
till undergång ty de hålla på att bli så feta att de ej
kunna fortplanta sig. Finis kanakorum!

— Har du inga fotografier från <i>Pleasant island?</i>

— Nej, man skall inte fotografera och bära sig åt
som en jäkla turist emot fint folk!

*

Tiderna förändras och sederna mildras, står det i
böckerna, men jag är inte alldeles säker på det. Se på
Italiens arbete i Abessinien! Men Hellen Hjertstedt
ser ett steg till det bättre i följande enkla
sakförhållande. Då han 24 år gammal började som 3:e styrman
på S/S Bia i Transatlantic, fanns inte mycket ombord
som kom en att tänka på kultur annat än möjligen
6 par handklovar. <i>Kaaparen</i> har bara 2 par.

Besättningen har utmärkta hytter och tillfälle till
bad. Den ende som icke tvättar sig är timmermannen
som bara längtar efter en orgiastisk natt i land.
Tandborste är nuförtiden en mycket vanlig möbel i en
matrosutrustning, välkänd och använd av alla ombord
utom av timmermannen. När kaptenen gick till sjöss
som yngling, visste de flesta sjömän knappast vad en
tandborste var för något. Härom berättar kaptenen
och jag griper till annotationsboken. Det blev en hel
serie historier av vilka denna är den första.
Huvudpersonen är en av hans skeppskamrater,
timmermannen Lundgren.

— När jag i slutet av 1890-talet gick till sjöss som
nybörjare, skickade min mor med mig en tandborste

och uppmanade mig att begagna den dagligen.
Visserligen var hon hustru till en läkare, men hon stod
ändå långt före sin tid i fråga om hygien. Men någon
tandpasta fick jag inte med utan hon rådde mig att
använda saltvatten, vilket är ett utmärkt medel för
ändamålet.

Jag var rätt sjösjuk i början och andra svårigheter
tillstötte, men ändå försökte jag första veckan
ombord att följa min mors råd trots alla besvärligheter.
Det värsta härvidlag var kamraternas gyckel och
hånfulla anmärkningar om unga överklassnobbar och
deras besynnerliga påhitt. De togo mitt uppförande
om morgnarna som en personlig förolämpning mot
dem själva och deras hygien och förklarade högt att
det var en ren oförskämdhet att använda detta av
dem okända toalettmedel.

Det fanns emellertid en som icke avhånade mig, och
det var äldste man i skansen, timmermannen och
matrosen Lundgren. Vi voro på samma vakt. Han tog
mig icke direkt i försvar, men jag såg att han
ogillade de yngre kamraternas speglosor. Under min
tandborstning betraktade han mig ofta spekulativt och
kanske något medlidsamt. Det var som om han insåg
och gillade att jag gjorde mitt bästa för att
förekomma något, men var inne på orätt väg.

En söndagskväll, då Lundgren <i>förfångade</i> (avlöste)
mig på utkiken, tog han äntligen bladet från munnen.
Ingen av de andra kamraterna var närvarande.

— Hör du min kära Ludvig — man tyckte ombord,
att Hellen var väl snobbigt som vardagsnamn — tror
du verkligen att den där tandborstningen kan bevara
dina tänder?


— Min mor, svarade jag, är övertygad om det och
jag har lovat att lyda hennes råd.

Lundgren smålog och fortsatte:

— Säkert är din mor en duktig kvinna, men om
hon som jag varit till sjöss i 17 år, skulle hon nog
ha andra åsikter om hur man bäst sköter sina tänder.
Du är ung ännu, Ludvig, och det dröjer länge innan
du får skägg som jag. Så länge vi är unga och äter
knallar (skeppsskorpor) utan att först blöta dem i
vatten, klara tänderna sig själva utan borstning. Det
är atletarbete för tänderna och stärker dem på samma
sätt som det är bra för rygg och armar att hala brass.
Men då du blir äldre (Lundgren var 40 år) och
märker att nån tand skadats, ska du genast låta växa
helskägg, så får du aldrig tandvärk. Jag själv, för
exempel, har haft tandvärk bara en enda gång i mitt
liv och det var för 15 år sen, innan jag gifte mig.
Jag blev bekant med en ung änka i Leith, som ägde
baren <i>The Sailors Friend.</i> Redan då hade jag
helskägg och såvitt jag vet friska tänder — åtminstone
hade jag aldrig haft tandvärk.

Änkan såg bra ut och fattade kärlek till mig. Hon
ville att jag skulle gå i land, gifta mig med henne
och förestå krogen. Men hon satte upp ett enda
villkor: Jag måste raka av mig helskägget och bara ha
mustascher. Trots mina kamraters varningar gick jag
in i ett barberarschapp och kuttade helskägget. Det
var en lördagskväll och efteråt träffade jag kamrater
och vi voro rätt stagade då vi larvade ombord på
nattkröken.

På söndagsmorgonen vaknade jag tidigt med både
huvudvärk och svår tandvärk, men kamraterna bara

skrattade åt mig, för hela ena kinden var svullen och
mustaschen om styrbord stod dikt bidevind under det
den andra hängde till brännvin. Just den dan skulle
jag träffa änkan och trots svullnad och värk knatade
jag upp till <i>The Sailors Friend</i> på förmiddagen.
Schappet var stängt men jag hade ju tillträde till The
private parlour och då jag kom in satt änkan där med
två andra ladies och drack te. Först kände hon inte
igen mig, men då hon slutligen såg vem jag var,
började hon och de andra fruntimren skratta för full
hals. Vi började byta ord och jag blev utskälld för
att jag gjort änkan löjlig inför hennes väninnor,
påstod hon. Och hon ville inte ha något att göra med
en så löjlig och dum figur som jag, inte!

Lundgren tystnade och ett bittert drag lade sig
över hans ansikte.

— Hade inte min högfärd och eftergivenhet för en
nyckfull kvinna gjort mig förvillad, kunde jag i dag
ha suttit som rangerad krogvärd i Leith i stället för
att slita hund för 45 kronor i månan på den här
slavkassen. Där ser du, min gosse! Högfärd går
alltid före fall och helskägg och goda tänder följas åt.

Inte för att jag tror att du är högfärdig, tillade
han tröstande. Men ser du, såna saker som rör oss
karlar begriper inte fruntimren och även om din mor
är en duktig kvinna, så har hon nog misstagit sig i
fråga om tandborsten.

Jag borstade sedan inte tänderna förrän jag kom
på navigationsskolan.

*

Skeppet går vidare.

Jag längtar ned i maskinen, men jag vågar inte
lita på mina fötter än. Där nere är det lätt att halka
och få en knock out av någon pistong. Men så snart
jag kan begär jag inte bättre än en timmes
undervisning av den mycket sympatiske övermaskinisten Lars
Jonson, en energisk skåning som har verkliga både
ingenjörskunskaper och ingenjörsinstinkter. Jag
beklagar mig för honom över den avtagande
vidskepelsen hos nutidens sjömän. Ingen tror längre på
sjörået till exempel, fast jag tycker att det borde finnas
massor av dem i ett modernt maskinrum. Maskinen ser
ju för lekmannen ut som en oräknelig massa levande
väsen som röra sig och prata på en gång. Men
övermaskinisten tror att sjörået inte trivs i ett så modernt
konstverk som <i>Kaaparens</i> 5,100 hästars maskin. Ingen
skulle ha tid att befatta sig med sjörået — åtminstone
inte han.

Jag vänder mig till kaptenen och ber honom
föreställa mig för <i>Kaaparens</i> sjörå, men inte han heller
vet om något sådant i den här skutan.

— Men nog har jag sett sjörået, alltid! Det är
kanske en historia för dig! Hör på nu!

Jag var 18 år gammal och befaren jungman på
norska tremastade barken <i>Rachel.</i> Det var år 1899 i
december. Vi låg i Nordatlanten och slogs med den
ena stormen efter den andra. En kväll hade vi bärgat
förmärsseglet och klockan 1 på natten blev det
utpurrning av frivakten och dagmännen (timmerman och
segelmakare) för att bärga även stormärsseglet, vilket
gick utan anmärkning. Vi var 8 man uppe på rån och
mörkt som i en säck var det. Jag tillhörde

styrbordsvakten. Som vanligt skickades de yngsta ut på nocken,
men eftersom vi lågo för styrbords halsar hade jag
ett relativt lätt arbete, emedan hela seglet och buken
blåste över åt lä. Jag gjorde fast mitt och makade
mig inåt buken, när de andra gett sig över för att
hjälpa dem i lä. Man gick naturligtvis i detta mörker
endast tum för tum in på pärten.

Då märkte jag en man som kröp efter mig hela
tiden och jag tyckte att det var som det skulle vara.
När jag kom in till märsen, var de andra färdiga på
lä nocke och började äntra ner. När jag själv började
äntra ner märkte jag någon över mig som också skulle
äntra ner — <i>men han kom aldrig ner</i>: När jag
hunnit till nagelbänken, jumpade jag ner och gick akter
över för att vara med om mönstringen på förkant om
kajutan. Alla voro närvarande och 1:e styrman
beordrade frivakten och dagmännen till kojs.

Då skrek jag: — Det fattas ju en. Det var en efter
mig och han har inte kommit ner!

— Vem faen ä dä? Vi ä ju alla här! skrek någon
av kamraterna. Vi drog oss in i skansen och ingen
saknades. Vi började dra av oss oljekläder och
sjöstövlar och jag anmärkte till äldste man, segelmakarn:

— När jag var ute på lovarts rånocke hade jag en
utanför mig, men märkte honom inte förrän jag
började äntra in. Var faen ä den?

Segelmakarn tittade på mig allvarligt men svarade
inte. Jag började diskutera saken med en äldre
kamrat, men segelmakarn gav oss en blick som kom orden
att frysa fast på våra läppar. Ett par dar efteråt ville
jag ta upp saken igen med segelmakarn, då han var

vid särskilt gott lynne. Men han gav mig det
faderliga rådet:

— Du må allri snakke om såne ting, gutten min!

Detta var ju en bra historia och jag fick icke ur
kaptenen mera om sjörået. När timmermannen nästa
gång kom in i min hytt och berättade, intervjuade jag
honom om hans åsikt i frågan.

— Ja, det är olika med det, sade han. På somlie
skuter tror di på rået. Som för exempel i gamla
<i>Ottilia,</i> det var en passagerareskuta som var över 80 år
gammal, där fantes rå. En som hette Nils Petterson
från Gävle kom in i skansen klocka 5 en morron och sa:

— Hörrududu timmerman — för jag var timmerman
där som här — jag trodde det var du som stog i
timmermansschappen, å nu ligger du i kojen. Men
där står i alla fall en jävel å hugger på en plankbit
så fliserna flyger.

Och så gick han sin väg och var vit i ansiktet.
Men klocka ½ 6 kom han å purrte mej igen. För nu
stog den faen där å huggde så golvet var fullt mä
fliser. Jag gick opp och följde med honom till
timmermansschappen, men inte fanns där nån å inga
fliser fantes det på golvet. Men Petterson bara skakte
på huvet och var blek som ett lik. Om han hade varit
full, så kunde det ha varit liksom en förklaring, men
Petterson var nykter som en likkistspik. Så det var
nog rået som hade varit inne i schappen.

Men vi hade en annan man ombord som hette
Jörgensen fra Haugesund, ett riktigt fyllesvin. Han hade
varit inne i timmermansschappen och druckit ur
lampspriten, kunde jag förstå, en dag när jag mötte
honom utanför schappen, för fraggan stog ur munnen

på'n och det fräste, när han snakkede. Han gav sej
faen på att han hade sett en käring sitte på lov sie
på förbramsråa ute på nocken.

— Jo när en dricker lampsprit, så sir en käringar
överallt, sa jag.

Han ville stryka till mej, men jag sa: — Är du
hundra procent axelbred, så är jag hundraett, för jag
var stark som ett lejon.

Då vart han rädd å dök i kojen för han hade
frivakt.

Ja, att folk är rädda för rået, det kan jag begripa,
men hur di kan vara rädda för lik, det förstår jag
inte. Under min timmermanstid har jag begravt 46
sjömän och en passagerare. När en sjöman dör, skall han
inte begravas första dagen, utan han får kallna lite och
sen är det timmermans jobb att sy in'en i ett stycke
go kanfas tillsammans med ett par svåra schacklar
eller en säck kol vid fotändan, så han sjunker bra. Och
är det inte märkvärdigt att alla är rädda för liket
om kvällarna och törs inte gå opp på backen, där det
ligger i en hängmatta under livbåtsbron! Men morron
efteråt tar man på sej fina och anständiga kläder och
stormporten i lä öppnas. Timmerman har gjort en
pall och en lucka och liket läggs på luckan, kapten
läser, man lyfter på luckan och liket glider ner. Men
innan kapten läser, ska akterrårna brassas back för
att stoppa skutans fart. 14 dar efter begravningen
görs auktion på sjömannens ägodelar och pengarna
går till första sjömanshus.

Men rået — nej, aldrig har jag sett något rå! Så
full har jag inte varit någon gång.

*


När timmermannen kommer riktigt i tagen använder
han alla möjliga språk, reser sig plötsligt upp och
säger: — Skriv, professor! Och han hoppar från den
ena historien till den andra, då jag ber honom att inte
bry sig så mycket om detaljer.

— Ja, men hvis jag inte talar om allt, så blir det
ju inte sanning — ljuga får Engström göra själv, det
kan inte bli värre än det var i verkligheten.

— Men betänk att timmerman bara har en timme på
sig och skall berätta om en hel resa från Halifax till
Sidney. Nu skall timmerman hålla sig till sak och
inte dilla om andra skutor än <i>Star of Canada.</i> Go on!

— Ja, men först måste Engström skriva opp namnen
på alla skutorna jag seglat i. Skriv, professor!

Och lydigt antecknade jag:

<i>Tecla</i> från Hamburg, 4-mastad bark, 3 ½ år.

<i>Pommern</i> från Hamburg, 5-mastad bark, 1 ½ år.

<i>Frieda Mann</i> från Rostock, 4-mastad bark, 14 mån.

<i>Olga Rickmes</i> från Bremen, 4-mastad bark, 1 ½ år.

<i>Richard Rickmes</i> från Bremen, 3-mastad fullriggare,
13 mån.

<i>Stjerne</i> från Köpenhamn, 3-mastad bark, 13 mån.

<i>General Gordon</i> från Fredrikstad, 8 mån.

<i>Sarogas</i> från Nova Scotia, fullriggare, 16 mån.

— Stopp, timmerman, börja nu och berätta om <i>Star
of Canada!</i>

— Ja, men har jag inte fine papper? Si alle styrmän
och kaptener har hållit mej för en himmelens ängel.
Jo <i>Star of Canada</i> var en tremastad bark from Halifax
— men har inte professorn ringt efter öl? Jaså, ja
då får vi vänte med berättelsen tills vi får en liten
droppe. Jag är en god man och både styrman och

skepparen här på <i>Kaaparen</i> tar mej som en
himmelens ängel. Jag sköter mitt jobb, för jag liker icke
skällning. Den här styrman är en god man.

— Nå, men till saken, timmerman! På det här viset
kommer vi ju ingen vart. Drick nu för fan och börja!

— Ja, var ska jag börje, jag har ju så mycke så
oj oj oj! Skål, Engström! Jo, jag bodde på ett hard
off boardinghouse i Halifax, det var en tysk jude som
ägde det, vi levde där på bara lever och bröd, vecka
ut och månad in. Det var synd att inte far min var
med, för han var smed och kunde ha satt gångjärn i
käkarna på mej. Juden hade en runnare, Joseph Pretty
hette han och hade stor krokig nos. En dag stog
Joseph gå gatan framför boardinghouset och hade
starka order åt oss att vara nyktra och ordentliga, för
i morgon klockan 10 skulle det mönstras på <i>Star of
Canada.</i> Och skulle denna förmaning inte hjälpa, sa
han, så skall jag använda andra åtgärder, sa han, för
jag är stor och stark.

— Var så stark du vill, sa jag, jag tar dej i alla
fall!

Skutan var verdensberyktad och ingen ville gå med
henne, så dålig var hon, och skepparn och styrman
var två riktiga sjölejon. Men jag ville gärna med för
jag skulle gå bäste man i skutan (andre styrman utan
examen) på skepparns vakt.

Och när runnarn hade sagt vad han ville gick han
in i boardinghouset och kallade in oss och sa:

— Jag är en fattig man men jag är en god man.
Här har du, bäste man, to shillings och matroserna en
shilling var att drikke för. Well, vi gick ut och tog
oss en drink, men klocka syv på kvällen var vi hemma

igen för att sätta i oss levern och brödet, men den
gången fick vi inget bröd utan bara tennbisquits, som
kom till oss själva, när vi lockade på dem, för di var
fulla med mask, så vi åt bara levern.

Men innan jag gick till kojs ville jag spassera ett
slag och gick ut på gatorna. Alla kände jag, jag var
allas vän och fick en drink här och där och blev full.
Så mötte jag en italienare, en spanjor och en tysk,
och tysken kände jag, för han sa:

— Guten Tag, Colonian — Colonian är mitt namn
runt världen, alla känner Colonian — wie geht's? Das
war fein dich zu treffen, nu följer du med mej så
smiter vi från de här båda jäkla <i>dagos!</i> Jag har 15
pund på mig!

All right, vi smet från italienarn och spanjoren och
gick in på en saloon, där blev liv och rörelse, alla
blev fulla och tysken blev lurad på ett pund när han
skulle betala. Och flickor fanns på saloonen i
överflöd.

— Kom nu, sa jag till Fritz — jag kallar alla tyskar
Fritz — så tar vi var sin flicka. Ja, vi tog två men
först köpte jag ett dussin öl, tysken köpte två dussin
och en flaska whisky. Och disse to verdenssköne
damer tog oss till en gata som hette Clay Street, den
äldsta gatan i Halifax. Fulla var vi och rakade opp
och ner med jäntorna under ena armen och spriten
under den andra och kom in i en lång gång i ett
tegelhus, där varken sol eller måne lyste och så kom
vi in i ett rum och började dricka, men sen minns
jag inte mer förrän jag vaknade klocka 5. Då var
flickorna borta, våra kläder var borta, allt var borta.
Och kostymerna var alldeles nya, men det värsta var

att inte så mycket som en enda liten dragnagel fanns
kvar — jäntorna hade tagit med sig det som blev över,
och där låg vi alldeles nakna utan en tråd att dra
på oss.

— Was sollen wir machen, Kamerad? sa jag åt
Fritz, men det dröjde en god stund innan han begrep
att vi var nakna och bestulna. Men så upptäckte jag
att under bädden låg två stora Canadian Newspapers,
dom lindade vi runt kroppen och kom ner på gatan
klocka halv sex. Där stod en policeman i ett hörn och
halvsov. Jag sa till honom:

— Don't stay and sleep, here is some work for you.
Do anything for us and give us some clothes. Jag
förklarade allt för honom och sa: Vi kan ju inte stå
eller gå så här. Han tog oss till polisstationen
klockan 7.

Poliskommissarien frågade ut oss och vi förklarade.
Han sa:

— Jeg skal betale er gott, hvis ni forteller var den
där platsen var där ni blev bestulna. Men det sa vi
inte, sådant kan bestraffa sig efteråt. Vi fick var sin
skjorta och byxor också förstås.

— Tack, sa jag, men nu ska ni låta oss gå,
policeman, sa jag, för vi ska gå och mönstra i dag på <i>Star
of Canada.</i>

Fritz gick åt sitt håll och jag vandrade hem till
boardinghouset. Juden frågade:

— Var har du varit hela natten?

— Jag skall berätta det om du ger mej en drink, så
att jag blir all right till klockan 10.

— Nej, du får ingen drink, Colonian, men du skall
gå in till mor och få dej en sup och en smörgås.

Jag gick in till käringen och hon gav mig vad jag
begärde och dessutom 10 shillings att köpa skor och
strumpor och en cap för. Jag gick in i ett
secondhandshop, köpte sakerna för 5 shillings och söp upp
5. Jeg var pin full och gick hem och Joseph stängde
in mig på drithuset. Där fick jag sitta två timmar,
men hann inte bli riktigt nykter. Och i tagen var jag.
Det var väl att jag inte anföll någon för jag var
stark som ett lejon och ingen kunde klara mej. Till
slut släppte käringen ut mej på gatan. Där stod
runnaren.

— Jaså, du kommer nu!

— Vill du slåss? frågade jag.

— Nej, men du skall mönstra.

— Jag skall nog mönstra.

Precis på slaget 10 kom captain Jackson, en stor
axelbred jävel som såg ut som en sjörövare med stora
ögonbryn och stora mustascher, som han kunde lägga
runt öronen, och ett stort rött hår som gick direkt till
väders. Men han blev den bästa kapten jag
någonsin haft.

— Have you got the crew, he says till runnaren.

— Yes, captain.

— Where is my best man, tell him to come here,
I want to see him.

Och runnaren sa: — Han är lite full, sa han.

— I like to see that, sa kaptenen.

— Well, Colonian, come over here.

Jag kom och sa: — Good morning, captain, how
do you do this morning?

— Jag tar dig som best man. Vi ska bli dom bästa
vänner i världen, sa kaptenen. Plocka reda på resten

of the crew and take them in here to the shipping
commissioner.

Den var en ryssjävel. Hans högra hand var weg.
Han skrev med vänster hand.

— Vad är du för en jävel? frågade han. Men
igenkänd är du.

— Jag är hitkallad av captain Jackson.

— Vad är det för fel med honom då? Sista gången
jag såg honom var han drunk like hell.

Well, jag mönstrade och skrev mitt namn och fick
7 pund i advance och gick ut med mina pengar och
rätt in till boardinghousemastern — mister Brown
hette han och hade en nos som en papegoja, men han
var en god man.

— Colonian, sa han, du måste vara en god man
efter the captain tog dig genast!

Jag var skyldig Brown 6 pund 8 shillings och dom
betalte jag honom och åt mitt sista mål lever och bröd
inne hos mor. Sen gick jag ut och söp mej pin full
för resten av pengarna, men jag vaknade i
boardinghouset. Klocka åtte på morran skulle vi va ombord
i skuta. Och när jag gick fick jag med mej en
<i>donkeybreakfast</i> (åsnefrukost = halmmadrass) och mister
Brown packade själv sjösäcken, han var en god
palestinaman, och lade ner allt jag skulle ha, en oljerock
som inte var värd 2 shillings, ett ställ
dungareekläder, kniv, sked, gaffel, plätt (plate = tallrik) och en
liter whisky.

Så marscherade vi ner till båten, var där på slaget
8 och togs emot av 1:e styrman, mäster Cally, vid
landgången. Jag hade fyllnat till igen och kände mej

som en kanon, vart steg jag tog kom fel och jag
tänkte att det hade varit mycket bättre att ha träben.
Mäster Cally glodde lömskt på mej.

— Who are you? he says.

— The best man.

— Tag dina kläder och ställ dej där borta.

— All right, give me a chanse, I am just coming
on board...

— All right, I give you every chance, but you must
drink no more ...

(Här måste jag avbryta timmermannen och säga:
Det här blir ju bara en berättelse om timmermans
många fyllor, nu kan det vara nog med sprit, berätta
något trevligare!)

— Hör nu, professor, duger inte det jag berättar
så duger han inte heller att skriva en bok. Well, låt
mej fortsätta, men kom ihåg att jag vill ha mitt
porträtt i boken. När vi kommit in i Indiska oceanen och
i land i Mossel Bay eller någonstans, skall jag låta
fotografera mej naken tillsammans med vildarna bara
för att göra dom avundsjuka, för ingen vilde är så
mycket tatuerad som jag. Men då får vi allt ha med
oss några square-faces (fyrkantiga ginflaskor).

— Nå fortsätt nu, timmerman, och håll inga
predikningar utom texten. Här är en ask cigarretter!

— Well, det blev en rolig resa. Kapten Jackson var
en jävel mot folket och jag var den ende som hade
god hand med honom. Han höll mej som sin
köttsliga bror, för jag var ju befäl se, best man, se, och
timmerman också om det knep. Och jag har aldrig
träffat en man av kvinna född som har supit så mycket
som han. Han hade med sej en hel brass med

whiskykaggar och gott vin och jag var den ende som fick
förtroendet att borra opp en ny kagge, när den gamla
tagit slut. Och när vi höllt på att mixtra med kaggen
och spillbunken och tratten, så provade vi varan och
var ofta halvfulla båda två, ja helfulla, innan vi fått
in kranen. Oj, oj, oj, han var en god man. Men
förbannad kunde han bli, när han var lite dragen. Han
gick alltid omkring i skjorta och byxor och träskor
med halvalntjocka bottnar och när han stampade med
dem i däcket var fara å färde. En gång låg vi i en
docka och crew'n fick order att knacka rost, men det
passade dom inte utan de sa no, sir! hela bunten.
Då sa kapten till mej:

— Timmerman, sa'n, gå och hämta en pyts vann!

— All right, sa jag, men ursäkta som frågar, va
skall det vara till?

— Hörde du inte att du skulle hämta en pyts vann?

— Yes sir! sa jag och gick och hämtade lite vann
i en pyts, den blev väl halv.

— Hörde du inte att du skulle hämta en pyts vann?

All right, jag hämtade en pyts full. Så sa han:

— Gå nu till kabyssen och slå ut den här pytsen
över spisen!

Den var illande röd.

— Ursäkta, sir, sa jag, men då kan di inte koka
våran mat.

— All right, timmerman, timmerman har rätt, gör'et
icke, sa han. Jag var den enda han lydde. När han
var vid gott humör låg håret nedåt, men var han arg,
stod det till väders som den brinnande busken i
Moseboken.


Den ordinarie timmermannen ombord blev galen
efter 14 dagars resa. Tidigt en morron purra han mej
och bad att få nyckeln till däcksproviantrummet. Han
ville låna en slipsten. Han ville slipa sina knivar, jag
skall bruke dem, och så tog han mej i livremmen, där
jag hade en stor kniv. Men den fick han inte.
Slipstenen kunde jag inte hindra honom att låna, fast han
varit konstig några dar, men han hade ju inte gjort
någon man illa.

Men klocka halv sex stog han på backen med en
slipsten om halsen och skulle till å jumpa i sjön.

— Nej, det här går inte, skrek jag. Var är
policemannen?

För någon måste vara vaken vid vakterna och den
kallas policeman. Jag skrek som ett rytande lejon och
polisen kom och puttade honom in på drithuset att
börja med. Fraggan stog ur näsa och mun på honom.

Klocka sex gick jag in till kaptenen. Han satt på
kojkanten med en stor flaska whisky bredvid sig och
såg ut att må illa.

— Sorglig händelse med timmerman, sa jag. Han
har blitt galen.

Men skepparn såg på mej som ett uthungrat lejon
i öknen och skrek:

— Gå åt helvete, gör din plikt och kom inte in till
mej om mornarna!

Jag gick förstås.

Maten började bli dålig, för kocken var en
<i>bluenose,</i> en Nova Scotiaman som samlade ihop all drit
i en plåtpanna och kallade rätten lapskojs. Och efter
ett par månader fick vi bara vita böner och kaffe till

mat. Men kapten Jackson gick där som vanligt och
småskällde och tyckte allt var bra. Men jag sa till
honom en dag då han var på gott humör, att det duger
inte, kapten, folket får bara vita böner och kaffe, sa
jag.

— Har di klagat för dej? frågade han.

— Ja, det har di!

— Och vad svarade du?

— Ingenting.

Då reste sig håret på'n och han sa:

— Mixa inte opp mej med besättningen! Gå din
väg!

Men så blev en man till galen. Det var en
irishman fra Dublin. Han blev tvärgalen. Jag hade sjungit
ut <i>lov storbrass.</i> Skepparn kom klampande med sina
träskor, sina nedmålade dungareebyxor och sin
halmhatt för att titta på manövern och alltid när di gjorde
några stora hal, blev det whisky över lag. All right,
vi hala brassar och irishmannen var sist i tampen.
Han gick fram till skepparn, som han tydligen inte
kände igen — så galen var han — och sa:

— Du, om du inte vet hur du ska göra, så följ di
andra!

Håret reste sej på skepparn, så halmhatten trilla av.

— What do you say, man? Who are you?

— I am a starved (hungrig) sailor! he says.

Well, vi kom överens att gå akter ut alle man och
klaga på maten. Styrman tog av sig jackan, för han
tänkte att här blir ett vackert slagsmål. Kaptenen kom
ut och den tokiga irishmannen framförde klagan. När
kaptenen fick syn på honom reste sej hans hår rätt
upp och fräste.


— Kock, skrek han, får inte folket något att äta?

— Jo, jag ger efter föreskrift.

— Well, jag skall törna runt och se efter, om di
får mat så det räcker. Nu ger du dom ordentligt, och
två potatisar till vart mål ska var man ha!

Men mej kallade han till sej och sa:

— Mixa inte opp mej med besättningen, för då
halshugger jag dej!

Han var arg som en bålgeting och så fick han till
råga på allt se en man som hette Qunnar Olsson, en
svensk-finne från Vasa, som satt på storbramråen.
Han hade inte varit med och klagat på maten. Nu
blev kapten Jackson alldeles vild och skrek:

— Kom ner, du finnjävel, så får jag tala med dej!
Har du kommit ombord som passenger? Ska du inte
arbeta? Kom ner, man, ska jag slå ihjäl dej!

Kapten spottade fradga. Men finnen kom ner,
kritvit i ansiktet, och började dra av sej skjortan. Jag
stog på stordäcket och talade med styrman, då
trubblet började. Och styrman skrek till kapten:

— Vad är det här för trubbel? Gå du ner i kajutan
och sätt dej och sup! Det här ska jag sköta. Vill du
anfalla befälet, man! Kom an!

Och han och finnen började slåss, <i>rough and tumble</i>
förstås. Di var ungefär jämnstarka, jättar båda två.
Di slogs 1 ½ timmes tid och blodet flöt, så däcket
blev alldeles rött. Ibland vilade di sej på storluckan
ett slag och så rök di ihop igen. Men till slut sa
styrman till finnen:

— Du är en god man och du är den förste som
tagit mej i nacken. Du är all right. Och så tog di
varandra i hand. Och aldrig sa styrman eller kapten

något mer åt finnen, men di andra fick det så mycket
värre.

Ja, det var ett liv ombord för jämnan, men kaptenen
var god och jag var den ende han ville supa med, så
jag hade det all right. Det förstås, di slogs ju inte
jämt ombord, eller söp, för den delen, för resan tog
4 ½ månad, utan det var nog frid ibland. Det blir gott
om tid på en så lång resa och alla pojkarna höll på
med slöjd och fixade upp fina tavlor och grejor,
modellbåtar, hajkäppar, flygfiskar och sånt där. Men
inte fick vi någon potatis, inte! Bara vita bönor och
kaffe och lite hajkött, men det är inte gott — det är
giftigt, man blir sjuk av det.

Vi var jämnt slut när vi förtöjde i Sidney. Skepparn
sa:

— Jag tror det är slut med er, boys, kom och få
era pengar. Och vi kom, men det var inte mycket vi
hade att fordra, för den där jäkla
boardinghousemastern i Halifax hade varit hygglig mot oss för
länge och sånt bestraffar sej. Vi fick tre pund var och
ett pund var extra som ersättning för den dåliga
maten. Och kapten sa: Jag hoppas att ni alla törnar
till ombord i morgon!

Men han visste att ingen mer än jag skulle komma
tillbaka.

Pojkarna tog sina grejor som de fixat ihop på
resan och gick upp till en bar i stan, <i>The Model Bar</i>
hette den, för där fanns en massa båtmodeller, ägarn
samlade på sådant. Di fick inga pengar för sina
småbåtar. Men di fick dricka för dom. Di drack för ett
pund, två pund, tio pund, beroende på modellernas
beskaffenhet. Di blev fulla.


Jag kom opp på <i>The Model Bar</i> efteråt. Då satt ett
dussin fjällor runt halsen på dom. Men för hälsinge,
vad är klockan? Skaffningen har redan börjat, ajöss!

*

Timmermannens liv har varit en serie äventyr med
mycket korta avbrott av lugn. Man kan utan överdrift
kalla honom realist och hans historier äro helt enkelt
hårresande. Men han är på sitt sätt en god
representant för genomsnittssjömannen på segelfartyg och
framför allt för ungkarlsmatrosen utan plikter mot
andra. Det jag låter honom berätta här är bara en
blek urvattning av grundtexten. En dag ber jag
honom berätta vad han känner till om Spanien.

— Spanjorer, det säger jag med en gång, är
världens bästa folk, goda män, kan ge bort sin sista
brödbit och vill Engström ha reda på vad jag tycker
om nationerna, så ska jag berätta det innan jag
börjar med spanjorerna. Då har vi först engelsmän! Dom
tycker jag om för verdenssproget som går så kvickt
på tungan. Och vänliga är di, visar vägen, sit down,
vila er, tea, please, are you hungry? Och om man
inte har några pengar och möter en herre på en
saloon, så säger han: Come up against the bar!
Svenskarna och norrmännen är nog hyggligast, men
svenska kvinnorna är dåliga — jag skyr dom. Jag har en
bror som var gift med en jävel, han gifte om sej och
fick en jävel till utom en jävla svärmor. Men norska
fruntimmer är änglar ifrån himmelen och artiga är
dom — Vad önsker De, min herre? spörrer dom och
efterpå takker di så vänligt. Skulle jag gifta mej,

skulle det vara med en norska. Italienare är vita män,
jag känner dom, jag har trampat hela Italien runt. Di
är nästan så bra som spanjorerna och har bärbärge
var femte kilometer vid alla vägar. Alla italienare och
spanjorer kallas <i>dagos,</i> det är ett skällsord, men det
är oförskämt, för di är goda män. Chilenare är
illmarigt folk, argentinare och peruaner är falska. Och
kineser — jag har gått 17 år i engelska båtar och där
fanns fullt opp med kineser, mest i maskin. Gjorde
man en gott, gjorde man alla gott — gjorde man en
ont, gjorde man alla ont. Finnar är mongoler,
vänfasta, men som fiender är di farliga — ligg inte och
sov i samma rum som en finne, som du har gjort
något ont, för du kan ha kniven i dej när som helst
— du kan lika gärna hoppa över bord. Och tyskar
känner jag gott — jag började i en tysk och var med
tyskar över 7 år, passerade linjen första gången med
en tysk och kom inte så lätt undan som Engström.
Neptun själv kom med en hel bunke fina saker som
han sopat fram ur hönsburarna och det stoppade han
i munnen, näsan och örona på mej. Sen rakade de bort
allt håret och smorde in hela kroppen med tjära. Det
var en sträng behandling, men annars är Fritz bra
kamrat.

— Men skulle inte timmerman nu vilja tala lite om
Spanien. Hoppa dit med detsamma, annars kommer
vi aldrig fram.

— All right, professor! Bara en liten droppe öl
först. Jo, jag hade legat halvannan månad i malaria
på sjukhus i Lagos i Nigeria och blev satt ombord på
en spansk båt som körde mig i land på Gran Canaria,
för de påstod att jag var sjuk. Men jag var alldeles

frisk för jag hade fått fin behandling i Lagos och
gott om pengar hade jag förtjänat ombord i en
engelsman från Liverpool, som hette <i>Commerce.</i> Jag köpte
mej en mulåsna och började rida omkring och supa
på ön och levde livet så länge pengarna räckte och
sen sålde jag mulåsnan och började tigga — så är
sjömanslivet — ibland oppe på kaltoppen och ibland
nere i kölsvinet! Jag gick på bommen hela nio
månader, men till slut gick jag till guvernören i Las
Palmas och han gav mej biljett till Cadiz och 10
pesetas i matpengar — en god man! Jag var inte ensam
passagerare — vi var 36 man, alla <i>bums.</i> Vi kom till
kajen i Cadiz. Jag hade inte mer än det jag gick och
stod i, byxor, skjorta och spanska <i>prigatas.</i> Det var
i januari månad 1931 och tjyvkallt. Så fick jag se en
lång katolsk präst som strosade på en trottoar, gick
fram till honom och sade:

— Min herre, jag är nästan naken och fryser, ni är
präst, hjälp mej!

Han var en god man och klädde opp mej helt och
hållet och gav mej några pesetas. Jag gick och åt
magen proppfull och söp så att jag blev åtskilligt
dragen och polisen blev lite nyfiken på mej. Då gick
jag utanför byen åt söder förstås och kom till en
gammal fästning som användes till fattighus. Där
gick jag in, men där såg svårt ut, fullt med vägglöss
och kackerlackor. Jag drog mej åt stranden till och
gick opp på en höjd för att kunna se mig om och
hitta någon plats att ligga och sova på. Så kom jag
att känna i en lomma som jag inte hade undersökt
än, för kläderna var ju nya, åtminstone på min kropp,
annars var di second hand förstås. Och i lomman

hittade jag 15 pesetas. Jag tror säkert att det var
den hyggliga prästen som stoppat dit dom, Jag tänkte:
jag går väl in till stan och lägger mig, men så fick
jag se något som lyste. Jag stod alldeles vid ett brant
stup och hade väl gått och drullat ner och slagit ihjäl
mej om jag inte fått se ett ljus där nere på botten
av stupet, för det höll på att bli mörkt.

Och när jag tittade efter närmare så satt där 15
bums omkring en gryta med fyr och värmde sig.

Jag skrek: — Hallå där boys!

— Kom ner och värm dej, you son of a gun!
svarade en. Di kastade opp en stormlejdare till mej och
jag gick ner. Det var folk av alla nationer,
chinamen, japs, dagos, chilenare och två svenskar, Oskar
Olsson från Strömstad och Carl Johansson från
Sundsvall. Di hade varit borta från Sverige länge. Dessutom
fanns där en dansk.

— Jag är trött och full, sa jag till Carl Johansson
— hans namn var för resten <i>Patagonien</i> bland sjöfolk.

— Vi bor här inne, sa han och pekade på en mörk
gång i en gammal tegelmur. Det här har varit
fästning, förstår du. Men den är raserad och här får vi
bo utan att polisen lägger sej i våra förehavanden.
Har du några pengar?

— Ja, 10 pesetas, svarte jag.

— Hit med dom, så ska vi köpa öl och <i>cajache,</i>
det är dynamitfylla, så det känns i huvet!

En man tjänstgjorde som kock åt gänget, men
dansken var bas för'et. <i>Patagonien</i> gick upp i stan och
hämtade sprit och dessutom en stor damaschan med
10 liter vino blanco. Det blev 6 pesetas över och för
dom köpte kocken ägg, bröd och kaffe. Jag fick 2 ½

pesetas över och beslöt att köpa en flaska <i>cajache</i> till
mej själv nästa dag — ja, jag är gla i fylla, annars
sutte jag inte här!

Ja, så åt vi och gjorde kask ovanpå och vi blev som
racerhästar, hur gamla vi än var, och jag var väl
äldst, kan jag tro. Det blev fest och alla sjöng och
kineserna slog på en gammal trumma. Men jag var
trött och <i>Patagonien</i> följde mej in i den mörka gången.
Det var många gångar för resten och varmt och bra
var det där inne. Där bodde en massa spanska bums,
folk som blivit vräkta för att di inte kunde betala
hyran och skojare fanns det nog också. Där låg filtar
och halmmadrasser och folk satt och sydde och
plockade löss och slog ihjäl kackerlackor och såg jävliga
ut — di hade nog inte tvättat eller rakat sej på något
år. Jag fick en madrass av dansken, han hette
Lövstedt för resten och somnade tvärt.

Tro mej eller inte, Engström, men fyra månader
bodde jag där i gången. Det fanns så mycket loppor,
att det skimlade för ögonen, när man slog opp dom
på morran. Och en och annan gång gjordes fyr i
halmen för att få livet ur ohyran.

Dansken var en sträng man och fördelade arbetet
åt oss på mornarna. Så här lät det: Du går till
marknaden och tigger kött och potatis, här är en säck!
Du går och tigger bröd, här har du en papperspåse!
Du går till fruktstånden och du går till kaffestånden
och tigger kaffesump och du Colonian, du går och
skaffar sprit. Alla di andra måste vara hemma igen
klockan 10, men jag fick vara borta till klockan 1,
för att det var svårare att skaffa vin och sprit än
mat.


Jag tiggde riktigt bra och det hände ofta att jag
fick ihop pengar till ett par liter cajache och 10 liter
vin på ett par timmar bara på en gata, för
spanjorerna är vänliga och goda. Blev det några pengar
över, söp jag opp dom och kom tillbaka halvfull och
full. Och sen åt vi och söp opp alltsammans och
somnade och började på ny kula nästa dag. Och
ibland hämtade dagos fästmör ifrån stan och då blev
det liv i lumpen, ska Engström tro!

Men jag började på att längta efter mera rörelse,
antingen på sjön eller bondvischan och så smet jag
en dag, för det blev ett helvete att passa polisen och
att passa så man inte blev alltför full. Jag gick direkt
till svenska konsuln och där måtte jag fortelle min
levnadshistoria for ham och fick 15 pesetas av ham.
Sen gick jag till norska konsulatet och fick 10
pesetas. Av engelska konsuln fick jag 5, av portugisiska
2, men av tyska konsuln fick jag bara halsen full med
skällning. Då gick jag till tyska jaktklubben och
visade min tatuering, där blev stor föreställning och
jag fick 15 pesetas. Jag tänkte att det skulle vara bra
att ge sig in i landet ett slag, därför att spanjorerna
är så goda och jag köpte mej en gammal filt, en
stekpanna och tre bleckkannor, en för kaffe, en för
soppa och en för kött, det är just utrustningen för
en luffare i Spanien. Jag var en god tiggare, alla
spanjorerna höll mej för en ängel och gav mej allt
jag ville. Om nätterna låg jag ute på min gamla filt
med några lövruskor över mej.

Och kan professorn gissa hur länge jag stannade i
Spanien? Två år och jag tiggde mej fram för det
mesta, men arbetade förstås ibland. Jag började vid

Cartagena hos en bonde som hade tomatofarm och
plockade tomater fyra veckors tid för 7 pesetas om
dagen och så mycket mat och vin jag orkade med.
Så ut på luffen igen. Men först gick jag in till stan
och söp opp allt det jag hade samlat. Från Cartagena
gick jag till Murcia och fick arbete några mil därifrån
med potatisplockning för 5 pesetas om dagen. Men
så träffade jag några zigenare som också var på
luffen och dom slog jag mej ihop med. Di tyckte inte
illa om en drink, di heller.

Första augusti började druvskörden och den hjälpte
jag till med för 7—8 pesetas om dagen, medan jag
drog mej åt nordost under två månader ända till
Barcelona med vindruvor hela tiden på båda sidor om
vägen. När jag kom till Barcelona hade jag samlat
360 pesetas och hittade på ett vinschapp för bums.
Där började jag supa igen och bjöd på allt, vin och
<i>cajache.</i> Jag var en god kund och käringen som ägde
schappet var en god kvinna. Medan vi söp där, bröt
revolutionen ut, men vi slapp vara med för käringen
stängde in oss och lät oss bo där — vi fick inte titta
ut. När vi äntligen släpptes ut på gatan, hade det
varit 6 dagars blodbad i stan och revolution för
resten i hela Cataluña. Jag tog på luffen igen oppåt
franska gränsen och tillbaka igen, men sen stack jag
mittigenom landet. Där var torrt och magert, bara
bergknallar. Jag tiggde mej fram ända till Bilbao, men
där fick jag reda på att spanjorerna hade gjort en ny
emigrantlag — alla utlänningar skulle bort! Jag gav
mej in i landet igen, för jag passade inte för stora
städer och inga pengar hade jag. Dåligt med arbete
hade det också blivit, men jag redde mej fint och

luffade på ända till Tarragona, men där blev jag
häktad tillsammans med en finne från Åbo, som hette
Anttila. Vi fick sitta 15 dar i fängelse och dömdes till
utvisning ur Spanien. Två poliser satte handjärn på
oss och följde med oss på ett järnvägståg till
Portbou vid franska gränsen. Därifrån är det bara tio
minuters promenad till den vita gränslinjen på vägen
och vi överlämnades till en gatupolis som förde oss
dit. Där tog han av oss handjärnen och sade:

— Ni är fria!

Franska gendarmen frågade oss efter pass och om
vi hade fått mat. Vi hade förstås inte en cent på oss.
Då bjöd han oss på smörgås och öl och sa:

— Sitt ner, så ska jag gå in till chiefen och
försöka hjälpa er, så ni slipper gå tillbaka till Spanien.
Men han kom snart tillbaka och sa: Ni kan inte
slippa igenom om ni inte betalar 15 francs var!

Vi gick tillbaka in i Spanien — det började bli
mörkt och blåste gjorde det. Snö låg i berget och vi
kröp ihop i en fjällhåla och försökte hålla oss varma
så gott vi kunde. Finnen — han kallades <i>Tarragona</i>
bland sjöfolk och var verdensbekant — hade en
gammal klocka och när vi frusit så länge att vi inte tordes
ligga kvar längre, drog vi eld på en tändsticka och
då var klockan 1. Jag sa:

— Vi går, för annars fryser vi ihjäl och i natt får
vi nog vara fria för poliser.

Vi gick länge och hackade tänder tills vi fick se
det lysa inte långt borta. Vi gick ditåt och kom till
en flod och bland buskarna på stranden hade en
15—20 zigenare slagit läger. Vi fick värma oss i deras tält
och fick vin och mat och hövdingen sa:


— Där borta finns en bro och mittemot ligger en
stad som heter Figueras. Där finns ett hospital. Gå
dit och lägg er, för ni är sjuka, män! sa han.

Vi gick fram och tillbaka hela natten för att hålla
oss varma och sen gick vi in i stan och vågade oss
fram till hospitalet. Systrarna var goda människor och
gav oss mat och vi skulle just knyta oss i en skrubb,
då en polis kom in.

— Ni är de utvisade sjömännen som smugit in i
landet igen. Fram med händerna! och så fick vi järn
på. Minst ett år skulle vi få sitta inne.

Och så bar det av till fängelset. En officer läste
opp fängelsereglerna. Sen blev vi inkallade i ett
schapp, där vi fick en sked, en kniv och en plätt, allt
av trä. Sen fick vi var sin cell. Klockan 6 varje
morgon måste vi stå uppställda utanför våra celler, en
kvart över 6 fick vi kaffe av en 85-årig gumma som
också kokte vår mat. Hon såg lika livlig ut som en
fyrtiåring. Klockan ½ 7 var oppställning och klockan
9 ringde det från ett schapp. Det var vinboden som
öppnades. Hade man pengar fick man köpa vad man
ville, vin, cigarretter och tändstickor. Klockan ½ 12
släpptes man ut på gården och fick röra sej fritt. Där
fanns sjöfolk och andra av alla nationer och personer
som haft anställning i provinsen Cataluña —
tillsammans över 400 personer. Vakten med gevär på axeln,
revolver och ammunitionsgördel om livet, såg ut som
om han ville äta opp en, men bara man gjorde
honnör för honom blev han den bäste man i världen. Men
straffena var stränga. Slogs man fick man 1 månads
cell, glömde man hälsa på en officer fick man 2
månader och talade man politik blev det 3 månader.


Man fick köpa material till vilket arbete man ville.
Jag gjorde korgar och mattor till försäljning. Men
till slut fick dom veta att jag var timmerman och jag
sattes att reparera bord och stolar för 60 centimer om
dagen. Och så gick det i 9 månader.

Sen fördes vi bundna till händer och fötter från
Figueras till Puerto de Santa Maria, Spaniens värsta
fängelse. Fyra dar tog resan. Vi blev oppställda och
måste visa våra pengar.

— Men har ni mera än ni visar blir det prygel!
hette det. Vi fick ta av oss våra kläder och fick ett
par byxor och en skjorta från fängelsets förråd. Men
barfota måste vi gå. Disciplinen var den strängaste
jag varit med om. En gång om dagen släpptes vi ut
på fängelsegården, som såg ut som en gammal gata
i en gammal stad. Men det var celler utefter väggarna
och där satt arbetare av alla slag. Man fick köpa
gott vin och plocka cigarrettstumpar. Maten var dålig,
men efter ett par månader blev man van och tiden
gick fort därför att det fanns så mycket att se på. Jag
blev kalfaktor åt en rik tysk student, som fick mycket
pengar hemifrån och han betalte mej bra.

Men man måste hålla ögonen öppna överallt. Om
man inte hälsade på en polis, fick man juling av
batongen. En straffånge var ordningsman och gjorde
allt för att få en fast. Klockan 7 på kvällen måste man
stå oppställd i sovsalen med madrass och filtar, men
det värsta var att man måste vara i bädden inom 5
minuter och den var full av vägglöss och andra löss.

På grund av glömska hos befälet fick jag sitta 14
dar över tiden. Jag skrev till officeren som dömt mig
och fördes i handjärn till ett annat fängelse, där man

fått order att släppa mej fri om en månad. Jag skrev
till svenske konsuln i Cadiz och bad om pengar till
kläder, för jag hade inga egna — de var försvunna.
Han skickade mej 15 pesetas och dagen därpå fördes
jag i handjärn till Barcelona. Lederna var
förskräckligt sönderskavda av järnen och jag försökte lägga
trasor emellan, men det blev bara värre. I Barcelona
fick jag sitta i fängelse ytterligare halvannan månad.
Då skrev jag till vår konsul där, och han skickade mej
10 pesetas, en kostym kläder och två skjortor. En av
dom är den jag har på mej nu.

Och så blev jag äntligen fri och gick efter alla dessa
sorger hem med ångaren <i>Lestris.</i> Jag kom i land i
Malmö. Nu har jag bråttom, har professorn en
cigarrett?

Han fick en hel ask Camel.

— Nu skulle det smaka med en sup till käket, sade
han. Ajöss i alla fall!

*

Vi närma oss Capetown. En morgon känner jag icke
ens en blek aning om värk i fötterna. Ett under har
skett. Men jag blir säkert aldrig någon maratonlöpare.
Knappast trestegshoppare. Jag vill ogärna tro på
underverk och sneglar lömskt på klövarna. Oron för
dessa ledamöter tar faktiskt nästan alla mina tankar
och jag intresserar mig mera för dem än det
Taffelberg som snart skall dyka upp vid horisonten.

Den 5 maj klockan ½ 6 kom stormvarning. Jag
skickade i väg ett födelsedagsradiotelegram till en vän
därhemma och sjönk tillbaka i mina fotbetraktelser.

Jag märkte inte ens stormen, men den måtte ha varit
obetydlig. Vi gingo nu ganska nära kusten. Vid
Soldanha Bay låg en engelsk kryssare på skjutövning,
ty jag kan aldrig tro att dess salut gällde min
obetydlighet, vilket var kaptenens åsikt.

Springare i mängd och en val livade upp den
ganska ödsliga havsytan.

Den 6 maj på kvällen lade vi till vid en av
Capetowns kajer. Denna hamn är säkerligen en av
världens vackraste. Nu gömde sig Taffelbergets platå i
gråa regnmoln och mörker. Hugo Lindberg och jag
äro i morgon bjudna på lunch av Svenska föreningen
och jag går tidigt till kojs, sedan jag gjort
bekantskap med föreningens ordförande, kapten Gustaf von
Zweigbergk och en annan styrelseledamot, herr Julius
Stade. Fortfarande utan värk i fötterna, men behärskad
av en ny och ganska oroande tanke: Jag måste lära
mig gå igen. Skall detta lyckas?

Genom mitt hyttfönster lysa Kapstadens granna
elektriska pärlband som rader av exotiska juveler i
det blå mörkret. På en dag skall jag lära känna den
här stan, ty vi måste gå vidare i övermorgon den 8
maj. Jag är ganska nöjd med denna utveckling av
händelserna, ty jag har inte rest ut för att studera
städer, som nuförtiden äro oroande lika varandra.
Visserligen älskar jag att glo i en främmande stads
butiksfönster, men jag kan ju inte gå 100 meter, förrän
jag måste vila mig under förbannelser över mina
vansläktade fötter. Och är då intet bulevardkafé i
närheten måste jag gå in i någon affär och köpa något
som jag inte behöver för att motivera en stunds
sittning i en bekväm stol.
</chapter>
<chapter name="Capetown 7. 5.">
<tab><tab><tab><tab><tab><tab><tab><tab>Capetown 7. 5.

Tidigt på morgonen kom herr Julius Stade och
hämtade Hugo Lindberg och mig med bil på kajen och
jag fann genast, att jag skulle trivas i hans sällskap.
Han är mekaniker och anställd vid en stor
konservfabrik, är gift med en boerdam och fullkomligt
naturaliserad sydafrikan, men kärleken till det gamla landet
lyser igenom allt hans tal, även om han numera
stundom har svårt att finna ord på sitt modersmål.

Jag har ett uppdrag att utföra i Capetown, men
sedan är jag en fri man och <i>ad omnia paratus.</i> En
konstintresserad herre hade bett mig gå till <i>Old Town
House,</i> ett vackert prov på arkitekturstilen vid mitten
av 1700-talet.

I detta förnäma museum förvaras den berömda Max
Michaeliska tavelsamlingen, som består av flamländsk
och holländsk konst. I denna samling skulle befinna
sig ett porträtt av A. van Dyck, föreställande Bengt
Oxenstierna, vår Resarebengt. Detta porträtt skulle
för länge sedan ha hembjudits till inköp av
Nationalmuseum i Stockholm, men dettas styrelse hade haft
andra intressen. Herr Stade förde mig till Old Town
House och tavlan befanns vara ett porträtt av Axel
Oxenstiernas son Johan, född 1611, som efter att ha
blivit student i Uppsala och magister vid universitetet
i Oxford blev överste vid det röda regementet till fots


vid 21 års ålder och sedermera legat till England och
Nederländerna, riksråd, häradshövding i Ivangorods,
Iama och Koporie län, legat vid den allmänna
fredstraktaten i Tyskland, riksmarskalk och slutligen
president i tribunalet i Wismar, där han dog år 1657,
barnlös trots äktenskapen med Anna Margareta Sture
och Margareta Brahe. En lysande bana under en
lysande tid! Jag tyckte verkligen, då jag såg porträttet,
att Nationalmuseum kunde ha kostat på sig lyxen att
inköpa denna van Dyck, inte bara därför att tavlan är
bra, utan därför att det strålar ut historia från duken.
Så såg en fin svensk herre ut dåförtiden! Han håller
sin högra arm stödd mot en pelare, på vars fot hans
vapensköld är skulpterad. Det svarta i hans dräkt och
hans kappa är av ett vackert djup som ytterligare
framhäves genom de lysande guldbroderierna.
Rosetter i mörkare guld pryda hans skor, medan strumporna
äro blekt karmosinröda, en här ovanligt vacker
färgnyans. Bakgrunden är ett tungt grönt draperi.

Chefen för Old Town House var denna dag
oanträffbar och den gamle vaktmästaren, av vilken jag
köpte ett foto av tavlan, visste ej vad det kostade.
Då jag föreslog honom att göra upp affären med
mig på modernt sätt, uppfattade han med
svårighet mitt allvar. Jag skulle binda honom på hans
post, skära ut tavlan och föra den ombord, där
han sedermera skulle få hämta sitt välförtjänta
honorar. Han bad mig icke tala så högt, ty två damer
uppehöllo sig i rummet bredvid — de voro de enda
besökande utom jag, herr Stade och Hugo Lindberg,
vilken senare nog skulle försvara min sak, <i>om</i> det
bleve sak av denna bagatell. Jag viftade med några

sedlar och åtog mig att förpassa de båda damerna
till drömmarnas land med två <i>swings to the jaw.</i> Men
plötsligt tycktes den gamle herrn liksom vakna ur en
hemsk dröm. Han såg förfärad på mig, låste
vykortskassan beslutsamt och sade något på afrikanska, som
enligt herr Stade betydde att han var omutlig. Jag
skakade på huvudet åt denna ovanliga naivitet och
haltade ned till automobilen. På detta sätt gick
Nationalmuseum miste om en verklig dyrgrip.

Vi hade gott om tid innan vi skulle träffa
representanterna för Svenska föreningen. Molnen gingo lågt
och vädret var icke lämpligt för att använda <i>The Table
Mountain Aerial Cableway,</i> med vars hjälp man på en
halvtimme från Adderley Street kan komma upp på
Taffelberget. I stället reste vi så långt upp vi kunde
komma med bilen. Vägen är utmärkt och bilen var det
också. Men regndis hindrade oss att njuta av den
kolossala utsikten. Blott då och då sågo vi genom
remnor i molnen, som slutligen lågo långt under oss,
detaljer av staden och hamnen med dess <i>Victoria
Basin</i> och <i>New Basin.</i> Herr Stade beklagade att det
var vinter här nere och att vi ej kunde få någon
föreställning om den oerhörda blomsterprakten i
Capetown och dess omgivningar och de underbara färgerna
i landskapet just där vi vände för att resa ned till
staden. Men fast jag strängt taget såg bara moln och
väg under nedfarten, höll herr Stade mig skadeslös
genom att hålla en hel liten föreläsning om den
sydafrikanska vegetation, som han för sin del fann mest
intressant, ökenväxterna av de arter som ändra färg
och form efter omgivningen. Han kunde sin sak och
kunde entusiasmera. Jag började redan längta efter

tillfälle att få se dessa under i hans sällskap en
lämpligare årstid.

På överenskommen plats stodo några bilar och en
grupp herrar. Snart hade vi föreställts för åtta av
Svenska föreningens medlemmar anförda av kapten <i>von
Zweigbergk</i> och konsul <i>Nils Hegardt.</i> Jag kände mig
verkligen helt bortkommen i början bland alla dessa
för mig nya landsmän, men kapten Hellen Hjertstedts
närvaro återskänkte mig så småningom mitt mod.
Läsaren förstår mig, som jag hoppas, i detta fall. En sjuk
människa som en längre tid hållit sig borta från allt
sällskapsliv, som inte kan lita på sina
fortkomstledamöter och är halvt invalid, som för diet och nu skall
kastas in i en sydafrikansk lunchs alla fataliteter,
måste i ett fall som detta känna sig minst sagt orolig.
Men jag placerades i en bil tillsammans med kapten
von Zweigbergk och konsul Hegardt och min rädsla
försvann så småningom. Vi skulle luncha i <i>Muratie,</i>
en vinfarm långt utanför staden och snart satt jag
med annotationsboken i hand och betraktade girigt
allt det nya som rullade upp sig på båda sidor om
vägen. Ty det var ett landskap av för mig alldeles nytt
slag. Vägen kantades av <i>Eucalyptus</i> och villorna voro
överväxta av <i>Bougainvillea,</i> som med sina röda blad
satte färg på landskapet, vilket eljest gick i grönt och
vintergult. Vi passera väldiga vinodlingar, nu
höstfärgade, och pumpfält där svarta kor beta. Kapten von
Zweigbergk berättar att hela det landskap som vi i
dag skola fara igenom, för 65 år sedan, då han först
kom hit, var en sanddyn. Och — som det står i nästan
alla böcker jag läst — <i>som genom ett trollslag</i> gick
plötsligt hela landskapet över i guld och rosa, ty solen

började skina. Tänk bara! Här reser jag i ett alldeles
nytt landskap av guld och gyllenrött och rosenrött
och jag håller på att bli frisk igen! Och stora
annonser om LION BEERS och CASTLE BEERS pryda
vägkanterna mellan villornas och bensinstationernas
älskliga arkitektur alldeles som hos oss. På de gulnade
vinfälten stå grupper av eucalyptus. Ofantliga
vetefält sluta långt borta vid horisonten. Skogar passera
vi, där alla träd äro planterade. Tallarna äro skönt
pinjeformade och människorna som vi möta allt
svartare och ullhårigare. Vackra kolmörka gudinnor med
grace från djungel och öknar gå med stolt hållning
och väldiga bördor på de krulliga skallarna. Vägen är
utmärkt och jorden är röd som vid den franska
rivieran. Då och då blixtrar i solskenet det speciella
kapträdet <i>Silverleaves</i> — ingen i sällskapet vet dess
botaniska namn eller i vilken växtfamilj jag skall söka det.
Det har långa smala silverglänsande blad.

Här ligga farmer som tillhöra boers, vita, rena, det
är den gamla holländska snyggheten som går igen.
Men många farmer ägas av engelska f. d. officerare,
som slagit sig på fruktodling och nu trolla äpplen,
päron, plommon och aprikoser ur jorden.

Vi närma oss <i>Stellenbosch,</i> en liten universitetsstad
med en befolkning av omkring 5,000 vita och 4,000
färgade. Stellenbosch är med undantag av Capetown
det äldsta nybygget i Sydafrika. Det anlades år 1679,
var länge civilisationens yttersta utpost här nere och
måste gång på gång slå tillbaka anfall av bushmän
och hottentotter.

Vi stanna icke i staden, men jag bevarar därifrån i
mitt minne trädgårdsomgivna hus, verandor med

bougainvillea och några »hostels» för kvinnliga och
manliga studenter, trasiga negrer på gatorna och härligt
vuxna negresser med stolt hållning.

Och så småningom kommo vi efter en liten
vilseåkning med åtföljande nyorientering fram till Muratie,
ett gammalt vackert ställe anlagt av Holländsk-indiska
Kompaniet år 1740. Det äges av en tysk vinodlare och
efter allt att döma värdshusvärd, som också är
konstnär och ögonblickligen gav oss prov på sin tyska
företagsamhet, i det han blixtsnabbt ordnade en
konstutställning och demonstrerade sina arbeten för mig.

Vinproducenter påstå att hans tavlor äro bättre än
hans vin och tavelproducenterna säga med en mun att
vinet överträffar tavlorna. Vad skall jag säga, som icke
är kritiker? För att få krafter att betrakta
expositionen måste vi som apéritif intaga en drink ur en flaska,
som det stod det mystiska ordet <i>Red Hanepot</i> på.
Sen började föreställningen i den något avsides
liggande ateljén. Vad skulle jag säga? Jag är en artig
man och ville icke nedslå värdshusvärdens mod eller
störa honom i hans konstnärsdrömmar. Av något
överdriven hövlighet råkade jag säga att en tavla med ett
par silverleaveträd på verkade ganska äkta. I nästa
ögonblick var tavlan Svenska föreningens egendom på
grund av energin hos herr Yngve Eiserman, f. d.
göteborgare, som tycktes mig vara arrangör av det hela.
Och under lunchen förärades tavlan, försedd med en
silverplåt med inskription, åt min ringhet. Jag blev
verkligen mycket överraskad och rörd, men uteslutande
överraskad blev jag, då herr Eiserman läste upp en
mängd av honom författade verser med karakteristiker
över samtliga närvarande och tillägnade mig. Jag

måste — för en enda gång tyvärr utan författarens
benägna tillstånd — citera hans strof om sig själv
och jag tror att läsaren skall få en liten aning om den
ystra tonen i kvädet:
<poem>
»Mitt namn är Yngve Eiserman från Göteborg.
Helt vanligtvis, det blivit min omsorg
våra gästers magdepartement få tillfredsställa
vid gästabud, med mat och pimpinella.
Och när vi glada, dricka, spisa
helt stundom, med en liten visa,
mig törstar, än var bål är ej utsupen
giv lindring, fort, för torrsprickor i strupen.»
</poem>

En medfödd blygsamhet förbjuder mig att detaljera
förloppet av denna jättelunch, den största jag varit
med om, och den farligaste. Men jag har lärt mig
försiktighet och vägrade till värdshusvärden-konstnärens
väl spelade förtvivlan att avsmaka alla vinerna, som
samtliga voro av hans egen tillverkning.

Låt mig här nedan reproducera matsedeln:
<table>
<td 2 c><i>WINES</i>
<td 2 c>Cocktail
<td 2 c>Aquavit
<td 2 c>Brandy
<td 2 c><i>Draw the cork, and taste:</i>
<td 2 c><i><sp>Muratie</sp></i> à la
<td>Burgundy, <td>Cabernet, Sauvignon
<td>          <td>Claret
<td>          <td>Hock
<td>          <td>Muscat Alexandria
<td>          <td>Port
</table>

<table o>
<td c><sp>SPYSKAART</sp>
<td><tab>Hors d'Oeuvre<br><tab>Groentesop<br><tab>Crawfish Legs<br><tab>Tongvis<br><tab>Penguin Eggs<br><tab>Asparagus<br><tab>Springbok<br><tab>Slaai<br><tab>Vlatertjies<br><tab>Fruit<br><tab>Koffee
</table>

Det är underligt att någon kom levande från denna
lunch. Jag som inte drack och knappast åt något
längtade mycket ofta ut på trappan, som flankerades
av palmer och en ek som var alldeles fullhängd med
vävarfågelbon — jag tror att där fanns flera bon än
löv. Men jag måste vara artig gäst. Plötsligt föreslog
någon allmän brorskål, ty stämningen, som var mycket
hög, fordrade denna åtgärd. Även värden
immatrikulerades i detta broderskap och han började berätta om
sig själv. Han hade varit officer under världskriget,
men förhållandena i Tyskland blevo olidliga och han
emigrerade. Nu hade han <i>150,000 Weinstöcke, ein
Meer von Wein.</i> Och han var mycket ledsen därför
att jag inte gillade hans produktion — aber das sehe
ich schon, mein Herr Bruder trinken ja nichts!

Han trivdes bra i Sydafrika och älskade hästar som
gammal kavallerist. Han anförtrodde mig att han var
greve och jag ryste av stolthet över att få sitta vid
samma bord som han. Vi uppassades av två negresser


med skotskt inslag i typen. Den ena var minst i 7:e
månaden. Och de unga komtessorna hjälpte helt
demokratiskt till. Jag hade i min blindhet tagit dem för
vanliga hembiträden.

Då jag inte kunde berömma grevens viner på grund
av oförmåga att pröva dem, slog jag mig på
gillandet av rätterna, tillagade av fru grevinnan själv, som
såg mycket borgerlig ut, antagligen för att ej bryta
av för skarpt mot Hugo Lindberg och mig.
Pingvinägg voro en nyhet för mig, men påminte mycket om
trutägg. Och <i>springbok</i> var en verklig delikatess.

Ja — och så reste vi begåvade med var sitt
vävarfågelbo och några kvistar <i>silverleaves</i> tillbaka till
staden sedan greven upplyst mig om att de utmärkta
vägarna voro byggda av straffångar. Fängelserna voro
överfulla men 80 procent av fångarna voro förstås
negrer, fast de halvbildade boerna ofta voro mycket
vilda och mordiska.

När kapten Hjertstedt, Hugo Lindberg och jag
kommo ombord, var det redan mörkt och jag var
dödstrött. Vi vågade inte antaga någon
middagsbjudning utan gingo för oss själva till
järnvägsrestaurangen, där vi fingo god mat och gott öl. På våra
flaskor kunde vi läsa:
<table>
<td c><i>Lion Lager</i>
<td c>Brewed and bottled by
<td c>Ohlssons
</table>

Denne svensk är en av de största ölproducenterna i
Sydafrika.

Men ännu var det inte sängdags, varför vi gingo på
biografen Alhambra och sågo en amerikansk

gangsterfilm. Aldrig förut har jag sett så utstuderade bovar
framställda av så sakkunniga skådespelare. Det var
stor, hög, ädel konst med mord överallt där ett sådant
kunde inpassas. Revolvrar och maskingevär knallade
i ett, medan sol- och vårmän spredo sitt gift bland
shinglade och bobbade stjärnor. Inbrottstjuvar
arbetade med dynamit och ficktjuvar smögo omkring i
folkmassorna.

Och när den siste överlevande boven utandats sin
av olika brott apelkastade själ och jag försjönk i
tankar på det fåfängliga i allt jordiskt, väcktes jag
med en puff i sidan av Hellen Hjertstedt, ty kung
Edward VIII syntes i närbild på den vita duken och
publiken hade rest sig vid <i>God save the King's</i> toner.
Ty sådan är seden i Sydafrika.

Jag reste mig och försökte sjunga ifatt de troende,
vilket renderade mig en mycket hårdare puff av den
lojale kaptenen.

Vi kommo äntligen ut på gatan och medan Hellen
hämtade en bil, beundrade Hugo Lindberg och jag
en mungigespelande man som <i>tiggde med hundar.</i> Två
obeskrivliga räckor <i>sutto</i> på dresserade rackors maner
och samlade pengar i var sin ruin av en mössa, som
hölls i munnen. Båda voro iklädda ett slags lapptäcke
— ty det var ju vinter — trasigt och väl ägnat att
väcka medlidande. Slantar föllo rikligt i mössorna, ty
biopubliken som ej störts av något spritförbud under
föreställningen var frikostigt inställd. Länge stod jag
och betraktade en av hundarna, vilkens mössa under
tiden vittjades åtskilliga gånger av ägaren som var
minst lika trasig som sina tiggare. Emellertid råkade
hunden tappa sin mössa. Slantarna rullade omkring på

trottoaren och ned i rännstenen. Alldeles automatiskt
lutade jag mig ned för att plocka upp guldet. Men
de tänder den fortfarande sittande hunden visade mig,
den rynkade nosen och en olycksbådande morrning
tvungo mig mycket snart att avstå från min vänliga
avsikt, i synnerhet som rackornas impressario kom
störtande och med hotfulla gester och rullande ögon
avfordrade mig de slantar han trodde mig ha stulit
från det oskäliga djuret. Jag höjde min knölpåk till
ett mördande slag och mannen ålade sig bort i
folkmassan. Lyckligtvis kom kaptenen med bilen i samma
ögonblick och vi avlägsnade oss snabbt innan pöbeln
hunnit hänga mig i närmaste lyktstolpe.

När jag kom ombord lågo två kort från Kapstadens
ledande tidningar. Deras reporters hade sökt mig och
skulle återkomma följande dag.

Dödstrött utandades jag min sista suck för natten
och somnade rik på nya intryck — negrer, grevar,
pumpor, konstverk och röd jord. Jag drömde att en
svinhjord höll på att äta upp mig.

Ty vid den kraftiga lunchen var bordet dekorerat
med jättecallor, åt vilkas prakt jag fröjdade mitt
hjärta. Greven-värdshusvärden berättade att denna art
Calla på holländska hette Varkbloem —
Schweineblume — emedan den fanns i sådana massor att den
var de sydafrikanska svinens huvudsakliga föda.

*
</chapter>
<chapter name="Capetown 8. 5.">
<tab><tab><tab><tab><tab><tab><tab><tab>Capetown 8. 5.

Trots min rigorösa återhållsamhet under gårdagen
vaknade jag med feber i kroppen. Jag hade gått för
mycket och mina fötter kändes som kuddar. Jag
förbannade kulturen.

Men här hjälpte inga böner. Jag måste upp och
schavottera inför de båda unga tidningsmännen, som
ville veta vad jag tyckte om Sydafrika. Jag försäkrade
dem på min hackiga morgonengelska att jag inte hade
en aning om vilken världsdel jag befann mig i och
bad dem vänta ännu någon tid. De skrevo oavbrutet
under det en medhavd fotograf knäppte då och då.

Jag berömde de unga herrarnas taktfullhet att låta
mig åtminstone komma i land innan förhöret och
berättade för dem att vid mitt besök i Amerika för 20
år sedan, journalistbåten mött min atlantjätte
åtskilliga mil ute till havs för att få reda på vad jag tyckte
om New York. Detta är dock att gå något för långt.

Julius Stade tar sin semester just nu och följer med
<i>Kaaparen</i> till Beira och tillbaka. Hurra!

Åtskilliga Kapsvenskar deltaga i den tidiga
frukosten ombord, bland dem kapten Gustaf von
Zweigbergk, konsul Nils Hegardt och byggmästare Johan
Peterson, den sistnämnde storpamp och upphovsman
till en mängd byggnadsföretag av kolossala mått.



Man är nog vänlig att intressera sig för
fortsättningen av min resa och ett förslag framställes, som
jag ögonblickligen accepterar. Jag skall inte följa med
<i>Kaaparen</i> ända till Beira utan gå i land i Durban, flyga
därifrån till Johannesburg samt bila till <i>Kruger
National Park,</i> mina drömmars föremål, världens största
djurreservat. Hugo Lindberg gillar idén, Julius Stade
har en svåger som är advokat i Johannesburg, jägare
och hemmastadd i Krugerparken som i sin ficka, ty
en släkting till honom har ägt en del av parken. När
vi sett denna, bila och flyga vi tillbaka till
Johannesburg och Durban och hinna dit i lagom tid för att
kunna gå ombord i <i>Kaaparen</i> som under tiden skött
sina affärer i Beira. Stade tror sig säkert kunna
övertyga sin svåger om nödvändigheten att ta ledigt och
samtidigt köra in sin nya stora fina Nash. Han tror
att denna möjlighet att så här plötsligt få ta sig en
tur till parken skall verka oemotståndlig på svågern
<i>mr Chris Rabie.</i>

Men gästerna avtroppa och under deras viftningar
går <i>Kaaparen</i> från kajen, medan Stade demonstrerar
Taffelberget och ger mig namnen på dess formationer
— <i>Lion's head, Devil's Peak, The 12 Apostles,</i> de
sista enligt uppgift omöjliga att räkna, ty man får
dem varannan gång till 11 och varannan till 13.

Där Taffelberget sakta sluttar mot dalgången har
den resande länge sett ett zuluhuvud i profilen. Och
<i>Appel,</i> den suggestive författaren av <i>Afrikans white
Magic</i> har i Lion's Heads sluttning velat se <i>Trader
Horns</i> profil. Med dessa båda motsättningar
symboliserar han hela det afrikanska problemet — den
förste bebyggaren och den siste, vilden och köpmannen,

den svarte och den vite mannen. Skall Afrika en gång
tillhöra de vita eller de svarta eller en blandning av
båda raserna — — —?

Kormoraner dyka och äta så mycket de orka. De
äro numera fridlysta och där de ha sina matplatser
lär havet vara nästan utfiskat. Stade såg en gång en
kormoran på en kvarts timme sätta i sig 38 fiskar.
En pingvin simmar ur kursen. Han kommer från
pingvinkolonien på <i>Dassen Island,</i> 40 miles NNO från
Capetown. Det påstås — men varför? — att
pingvinerna dyka ögonblickligen sedan de gått i sjön från
sin ö och gå rätt på Kap under vattnet utan kompass
eller sjökort.

Kormoranflockarna liva upp sjöskapet och påminna
mig om min egen skärgård, ty de flyga som ejdrar.
Vädret som varit disigt och regnigt hela morgonen
blir nu klart och jag kan beundra profilen av
Kaphalvön. Här lever en trupp babianer, de apor som
i fråga om ohöljd cynism och infernalisk grymhet mest
likna människorna.

På stående fot ger Stade mig en babianhistoria från
Colesbergdistriktet, där han äger en god vän, en
fårfarmare vid namn Schwetzer. I närheten av farmen
finns ett babianberg. Babianerna gingo om nätterna
under lamningstiden ned från berget, revo upp
magsäckarna på lammen och sögo direkt i sig den mjölk
dessa druckit. Babianerna äro utomordentligt svåra att
få inom skotthåll, ty deras vaktsystem är oklanderligt.
Men driven till desperation satte Schwetzer in hela
sin energi på att fånga en babian. Efter många
försök med fällor lyckades han till slut fånga en
gammal hanne, som med mycket besvär bands till händer,

fötter och mun för att ej kunna bita. Schwetzer
kastade honom nu i bakrummet på sin vagn, körde
in till närmaste stad och upp till ett garage, där man
målade bilar. Fyra järnpinnar slogos in i en vägg och
med stadiga rep om hand- och fotleder korsfästes
babianen vid dessa, varefter han besprutades med
ljusgrön färg. Men Schwetzer tyckte icke detta vara
tillräckligt effektivt, utan fick tag i en pyts med röd
färg och en borste samt målade ränder som på en
straffånge, varpå han körde hem babianen till hans
berg och släppte honom lös.

Babianen sprang »som jagad av furier» för att så
fort som möjligt komma hem till sitt harem, om vars
trohet han väl inte var helt övertygad. Men när
fruarna och barnen fingo se familjefadern sprungo de
sin väg, uppfyllda av en fasa som antagligen icke
förbättrade hans humör. Det som hände på berget skall
alltid förbli en dyster hemlighet, men alla babianerna
försvunno från trakten.

3 à 4 veckor senare kom en grön babian med röda
tvärstrimmor tillbaka till den farm, där han fångats,
satte sig på gårdsplanen och vägrade trots allvarliga
uppmaningar att avlägsna sig. Han var fruktansvärt
mager och uthungrad. Schwetzer gick efter sitt gevär
för att göra slut på hans elände. Han lät sig skjutas
och efter allt att döma var det denna död han
önskade sig.

Klockan 2,30 passera vi <i>Cape of Good Hope</i> och
styra nu OSO på <i>Cape Agulhas,</i> gränsen mellan
Atlanten och Indiska oceanen. Vårt närmaste mål är
<i>Mossel Bay,</i> »Safirhamnen».
</chapter>

<chapter name="Mossel Bay 9. 5.">
<tab><tab><tab><tab><tab><tab><tab><tab>Mossel Bay 9. 5.

Funkiserad rivierastad med palmer och aloë. I norr
blånar <i>Attaquas</i> och i nordost <i>Outeniquas,</i> två
pittoreska bergskedjor. Vi föras i land på en bogserbåt, till
vars däck vi firats ned i korg för sjögångens skull.
Sjölejon hoppa omkring stäven. De höra tydligen
hemma på <i>Seal Island,</i> en klippö belägen 3 miles öster
ut och bebodd av omkring 2,000 sjölejon, som numera
äro lagligt skyddade till verklig förargelse för
stadsborna, vilkas fiske de förstöra.

Kapten Hjertstedt föreställer oss för mr Klopper,
hamnkaptenen, som välvilligt lovade ställa en
bogserbåt till vårt förfogande och låta oss gå runt Seal
Island, så snart vi sett oss om litet i staden. Mossel Bay
har omkring 6,000 invånare, hälften färgade.

Hugo Lindberg intresserade sig mest för fängelset,
en mycket trevlig anläggning, som vi inspekterade
under föreståndarens, mr Flocks, och fångvaktarens,
mr Pretorius' ledning. Fångarna voro artiga ända till
servilitet — tydligen preussiskt drillade. Mr Pretorius
visade oss med stolthet <i>the whipping post,</i> spöpålen,
med dess många praktiska anordningar. Solen sken
vackert över mr Flocks etablissemang. Jag var nog
fräck att smussla till en fånge en liten utmärkt såg i


form av en urfjäder. Han grinade tacksamt med alla
sina 32 tänder och sade:

— Massa O. K.!

Sedan vi efter ömsesidiga vördnadsbetygelser skilts
från bovar och tjänstemän togo vi en bil och körde
<i>The Main Street,</i> där vi då och då i basarerna
beundrade det europeiska kramet. Jag köpte en negerbibel
att pressa blommor i.

Vi besökte <i>the »Poort»</i> en naturlig badbassäng med
underbart vatten, skild från havet av en rad klippor
över vilka de solbelysta brotten från revet utanför
skimrade mot den blå luften under dån och brak.
Ståtligt, grant!

Vi gjorde en tur på platån som höjer sig över
staden. Vägen kantades av blommande aloë, kaktus
och Port Jacksonträd.

Vi foro åter en tur genom The Main Street, som
livligt trafikerades av några bilar. På trottoarerna
masade sakta och lättjefullt hottentotter, kaffrer,
malajer och några vita. Mittpå gatan rörde sig oxspann
och åsnespann utan att irritera de svarta
trafikpolisernas lugn.

I ett gathörn roade sig några kaffrer med att spotta
ihjäl flugor. Det skulle inte ha tjänat något till att
tävla med dem, ty de spottade och träffade säkert
dödande på 7—8 meter.

Mossel Bay var förr huvudorten för Afrikas
strutsindustri, startad och skött av boers. Den är nu
nedlagd och i någon liten butik kan man på sin höjd få
köpa en dammvippa av strutsfjädrar för ett par
shillings.


Vi åto lunch på Park Hôtel och dröjde där tills
vi fingo underrättelse att bogserbåten var färdig att
föra oss ut till <i>Seal Island.</i> Omkring den lilla klippön
som var alldeles svart av djur gick hög dyning och
brotten skummade. Vid vårt annalkande gingo en del
sjölejon i sjön, men visade ingen rädsla för oss. Några
hundra tycktes tvärtom fattas av en vild glädje över
vårt besök. Då vi gått runt ön och styrde ut till havs
följdes vi länge av en mängd som likt delfiner gjorde
lustiga hopp över vattnet. Av vår rorgängare fick jag
veta att ett sjölejon på 24 timmar äter sin egen vikt,
varför det inte är att undra på att Mossel Bayborna
äro förbannade. Det blir inte mycket fisk över åt dem.
Men det finns också mycket haj. En norsk norrman
försökte en gång med <i>bakkefiske</i> i bukten. Han hade
5,000 krok ute och fick 4,000 fiskhuvuden, 50 fiskar
och 200 småhajar. Hajen åt upp fisken och det norska
fisket bar sig inte. Men kormoranerna äro ännu värre
fiskätare än både sjölejon och hajar. De äta sin egen
vikt en gång i kvarten — — —

Jag frågade rorgängaren, hur han kunde veta detta.

Han svarade icke på denna måhända närgångna
fråga, men mätte mig med blicken från huvud till fot
med en så fulländad överlägsenhet att jag kände mig
platt som en flundra. Jag teg ögonblickligen — och
sen sade jag inte ett ord förrän vi kommit i land, där
jag för att dölja min förlägenhet plockade två
blommor, en från en aloë och en från en protea för att
måla av dem ombord på <i>Kaaparen.</i> Men där gjorde de
sig inte. De verkade ledsamma, dammiga och på något
sätt malätna.


Men i sin miljö hade de lyst med strålande
färgprakt. Nu måste jag kasta dem över bord till ingen
nytta.

Sommarkluckande, fast det är mitt i Sydafrikas
vinter, ligger Indiska Oceanen och jag märker knappt att
vi lyfta ankar. Jag somnar och vaknar dagen därpå i
<i>Port Elizabeth.</i>
</chapter>
<chapter name="Söndag 10. 5.">
<tab><tab><tab><tab><tab><tab><tab><tab>Söndag 10. 5.

Port Elizabeth är en absolut modern industri- och
handelsstad med omkring 90,000 invånare, hälften vita,
hälften kaffrer och blandras. Dess konstgjorda hamn
är redan ett underverk, fast den ännu icke är färdig.
Staden sträcker sig 5 ½ miles längs stränderna av
Algoa Bay vid foten av en mäktig platå, uppför vilken
den stiger terrassformigt ända till brynet, där villor,
trädgårdar och parker taga vid. På Naturalhistoriska
Museets vackra område ligger en av Sydafrikas
största sevärdheter, den ryktbara <i>Ormfarmen,</i> The Snake
Park. Det är till den vi ta vår tillflykt undan den
döda söndagens tråkighet och tryckande hetta. Museet
är beläget i ett elegant kvarter av vackra
trädgårdsvillor tillhörande rika engelsmän och boers.

Vi hade tur, ty vi voro nästan de enda besökande i
farmen och vi bekantade oss lätt med ormarnas
tjänande broder, negern Johannes, känd och beundrad av
alla globetrotters. Han rör sig bland sina kära ormar
med bekymmerfria åthävor och behandlar dem
ungefär som vi plocka några tjog levande kräftor ur en
korg. Och här finnas dock exemplar av alla giftiga
ormar i Afrika, utom <i>mambas</i> vilka ha det sämsta
ryktet. Men det är inte sant att en mambabiten människa
ovillkorligen måste dö av såret. Ty Johannes har själv
blivit biten av en mamba. Men han är också nästan


alldeles immun mot ormbett. De goda borgarna i Port
Elizabeth äro övertygade om att icke blod utan gift
flyter i hans ådror. Tretton gånger har han blivit
biten, men endast fyra gånger behandlats med serum.
Och dock äro <i>Cobras</i> och <i>Puff Adders</i> icke att leka
med. Han har upprepade gånger fått bett av icke
giftiga ormar, men då ha dessa avgått med döden. Jag
frågade honom om han var gift. Han log ett
mångtydigt löje och sade att han hade nog prövat på det
mesta av sådant, men kvinnor och i synnerhet
svärmödrar äro farligare än mamhas, ty det finns intet
motgift mot deras bett.

Om jag bodde i ett sydligare klimat, skulle jag
absolut ha en ormfarm. Det såg riktigt trevligt ut i
den atriumliknande gård där Johannes rörde sig bland
sina vänner. Men när han lyfte upp någon cobra vid
halsen, öppnade dess gap och visade dess vackra
nålvassa gifttänder samt klämde på giftreservoarerna så
att den citronsaftfärgade vätskan droppade ut,
observerade jag att de flesta av hans fingrar voro åtskilligt
deformerade och decimerade. Han hade tydligen varit
med där gaddarna gick.

På innersidan av den vägg som skiljer åskådarna
från ormarnas område finns en tre fot bred grav som
håller reptilerna utom räckhåll för publiken — eller
kanske tvärtom. På endast två arter har man måst
göra operativa ingrepp. Det finns nämligen två cobras,
som ha den egendomliga och farliga förmågan att
spotta sitt gift i en fin stråle på åtskilliga fots håll
och denna sprutmekanism har man förstört.

Mittpå gården finns en avlång damm betäckt med
blå lotus och andra vattenväxter. Runtom denna damm

är en gräsmatta med åtskilliga små hyddor på lämplig
grund till skydd för ormarna under natten och under
regniga dagar. Runt dammen växa aloë och buskar,
där ormarna tycka om att klättra eller ligga och dåsa.
I dammen finnas olika arter fiskar, grodor, kräftdjur,
vattenödlor, sköldpaddor med mera, vilka alla trivas
och yngla av sig. Ormarna älska vatten och simma
lättjefullt omkring bland växterna. Ofta lägga de sig
och flyta orörliga på vattnet. Puff Adders kan man
när som helst på dagen få se liggande till hälften i
gräset och med den andra hälften under vattenytan.
Deras väsningar när Johannes passerar dem får man
väl uppfatta som vänskapsyttringar. Men det är svårt
att tänka sig ett hemskare, farligare ljud. Det är
kraftigt som då man pressar ihop bälgen i en smedja.
Av människor skulle möjligen en gammaldags
teaterbov kunna härma det genom att utstöta sitt
traditionella: <i>Ha! Trolösa!</i> Och kanske förekommer det ännu
på teatern. Vad vet jag?

Men Johannes har några andra älsklingar att
förevisa sedan han som avslutning på seansen vid
dammen lagt några ormar om halsen och med händerna
samlat upp ett par knippor som ringla sig angenämt
om hans armar med blänkande, blixtrande
glansdagrar och förtroendeingivande väsningar. Det är några
pytonormar som han förvarar i en särskild avbalkning
och gör ett besök. Han lägger ett par av dem omkring
halsen och ser mig trohjärtat i ögonen med tanke på
drickspengarna, som den sagolikt rike naboben från
den kalla Norden säkert har i beredskap åt den fattige
niggern.


Jag ber honom sluta med sitt pytoniska
divertissemang och i stället gå in till krokodilen i båset
bredvid. Han ligger i solgasset på en klippa ovanför sin
vattenpöl och ser ut att sova, ty hans ögon äro slutna.
Men han tycks också drömma, ty han har format sin
ena mungipa till ett leende, det mest djävulska grin
min fantasi är mäktig att föreställa sig. Det är helt
enkelt Satan själv som ligger där orörlig, död med ett
i döden stelnat leende.

— Nå Johannes, gamle gosse, knalla dig in till
krokodilen och klia honom under hakan!

Men Johannes skakar sin grånande persianskalle och
letar i stället reda på en lång bambustång, grov som
min arm. Den sträcker han över bröstvärnet och petar
krokodilen på skuldran, ungefär en meter från
käkspetsen.

I samma ögonblick krossades bambustångens ända
till flisor. Jag säger och menar <i>samma ögonblick,</i> ty
jag kunde icke uppfatta rörelsen lika litet som det
mänskliga ögat förmår se en avskjuten revolverkula i
dess bana. Det gåtfulla i hastigheten gjorde leendet,
som krokodilen i samma ögonblick återtog tillika med
orörligheten, ännu outgrundligare och hemskare.

Må Herren bevara dig, min gode läsare, för
krokodiler! Där ligger du under, om du bara har en
bambustång till vapen!

Jag ville köpa ormskinn av Johannes, men det var
ju söndag och han var troende, vilket bevisades av
den bibel som låg på bordet, vid vilket han
tillbragte sina lediga stunder under studiet av Skriften.
Men på bordet fanns även en låda med vykort,
porträtt av honom själv och hans ormar. Sådana kunde

jag få köpa. Och han öppnade förtroendefullt lådan
åt mig, varvid han glömde de handskar han använde
under förevisningarna, ovanpå bibeln.

Det kom nya besökande, Johannes tog emot dem
och kom till bordet för att hämta handskarna. Jag
räckte honom dem och han tackade och gick. Då kom
jag att tänka på bibeln, tog den, haltade fram till
trappan, nedanför vilken Johannes just stod i begrepp
att börja en ny förevisning och sträckte fram den
heliga boken i det jag frågade om han inte hade
användning för den också. Det flatskratt han helt otroget
slängde ut i universum besvarades av en kör väsningar
från det hundratal ormar som krälade kring hans
gula skor. Jag kastade ned några shillings bland en
hop cobras i anfallsställning. Halvt omilt knuffade
Johannes undan sina vänner och lät slantarna
försvinna i sin rymliga ficka, i det han önskade oss
välkomna på måndag morgon, då vi skulle få köpa vackra
ormskinn.

— Adjö, Johannes!

Efter en promenad i bil genom <i>S:t George's Park</i>
med dess Boerkrigsmonument och
Världskrigsmonument, genom <i>Prince Alfred Park</i> och slutligen genom
<i>Victoria Park</i> gingo vi ombord till lunch. Trött i mina
arma ben trots all åkning gick jag till sängs och
somnade ljuvt vid en flygmaskins surr över hamnen. På
kvällen arbetar jag i min bekväma hytt. Söndagsro.
Timmermannen har landpermission. Jag är verkligen
nyfiken på hur han skall utnyttja den.
</chapter>
<chapter name="Port Elizabeth 11. 5.">
<tab><tab><tab><tab><tab><tab><tab><tab>Port Elizabeth 11. 5.

Timmermannen är ännu inte hemkommen, men
kaptenen är icke orolig utan ser tiden an. Vid frukostdags
kommer meddelande från polisen att den saknade
befann sig i gott förvar i arresten och kunde avhämtas
mot erläggande av en liten avgift. Genom bemedling
av vår konsul, överste Oosthuizen, fingo Hugo
Lindberg och jag vara närvarande, då timmermannens mål
uppropades i domstolen. Åhörarna voro hottentotter,
kaffrer och blandgods av verkligt skurkaktigt
utseende. Man hade varit nog tillmötesgående att låta
»vårt» mål komma först på listan.

Syndarens namn skreks nedåt en trappa, som ledde
från det Inferno, där nattens fångst förvarades.
Timmermannen kom upp med ett humoristiskt leende på
sina något trasiga läppar. Huvudet var ombundet med
stora bandager, ty han hade varit redlöst berusad och
förlorat hälften av ett öra. För övrigt var hans
hälsotillstånd det bästa. Han dömdes att plikta 10 shillings,
vilken dom han tycktes bära med jämnmod, ty han såg
mycket oberörd ut, van som han var vid liknande
situationer. Kaptenen erlade plikten och vi avtågade,
jag en erfarenhet rikare.

Jag har alltid tyckt att åhörarna vid rådhusrätten i
Stockholm sett ut som bovar, men de Port
Elizabethska hajarna och hyenorna verkade alla kapabla att


begå <i>det perfekta brottet.</i> Nu hade jag trots en lätt
förkylning fått känna negerlukten. Budoarlukten är
nog så kväljande. Men denna var nästan outhärdlig.

På gatan fick timmermannen en shilling av kaptenen
till kallt öl, vilket han helt säkert behövde efter det
han upplevat. Men vad detta var hade han ingen aning
om. Han visste inte heller var hans halva öra befann
sig. Kanske hade han träffat någon hungrig kannibal
i går kväll — de svarta i Port Elizabeths
infödingskvarter ha nog inte glömt alla dunkla riter från
forna dagar och det var ju söndag, kafferölet hade
runnit i strömmar — det kan smaka med en bit vitt
kött som tilltugg.

— Andra tider, andra seder, sade kaptenen, då
timmermannen försvunnit nedåt hamnen och jag uttryckte
min förvåning över att endast en man av besättningen
tagit sig litet för mycket till bästa en helgdagskväll.
Påminn mig om en helgdagskväll i Rosario för 36 år
sedan!

Port Elizabeth är Sydafrikas Örebro i fråga om
skofabriker. I Stockholm hade jag besökt alla förnämliga
skobutiker för att få kängor, i vilka mina giktsjuka
fötter kunde trivas. Mina ansträngningar hade
resulterat i ett par vidunder till skoplagg, minst en decimeter
för långa. Det var som att gå på skidor mitt i
sommaren och jag snavade oupphörligt på spetsarna. Men
Hellen Hjertstedt, som sedan länge köper sina skor
här i stan, förde mig till en butik, där chefen själv
försåg mig med ett par idealkängor. Jag föll denne
gentleman om halsen och bad att få lägga bort
titlarna samt svor vid mina förfäders skuggor att
hädanefter endast köpa skodon i Port Elizabeth. O,

globetrotter, köp alltid dina skor hos <i>Edworks Ltd</i> och bed
att få tala med the Branch Manager mr A. A. Mills i
butiken 55 Main Street, Port Elizabeth!

Efter den lyckade skoexpeditionen förde kaptenen
oss till ett <i>Curiosity Shop,</i> där jag hoppats hitta litet
negerkonst. Men denna är på retur. Det mesta i
kuriositetsväg som nu finns att köpa i Afrika är tillverkat
av japaner. Detta shop var i alla fall mycket intressant
att studera. Det är sällsynt att få se så mycket smörja
samlad på ett ställe. Där fanns koketta damjackor och
damhattar av pytonskinn, plånböcker och armband
av samma material, allt tänkbart av pytonskinn. Det
fanns saker av pytonskinn vilkas användning de
trevliga försäljerskorna inte kunde redogöra för. Där fanns
lejonhudar, leguanskinn, myrkottskinn (om man kallar
en yta av hornfjäll stora som matskedar skinn),
giraffhudar och hajskinn att klia sig på ryggen med. Men
mest fanns det damm och säkert också förnämliga
bakterier. Jag blev ägare av en hel hjord vackra
elefanter av kokosträ och ebenholts, allt japanskt arbete.
Jag köpte hajkrokar, slavpiskor av flodhästhud, som
bli dyrbara nu då flodhästarna skola fridlysas. Jag
köpte ebenholtsaskar dekorerade med piggsvintaggar
i vackra enkla mönster, armband av elefantsvanshår
och smycken av det slag som negresserna pryda sig
med och som alltså böra väcka anklang hos mina
kvinnliga bekanta i Sverige. Jag köpte massor av
sådana ting och ämnar med dessa juveler som lockbete
bli sol- och vårman, om jag inte längre kan försörja
mig på teckning, man måste gardera sig. Jag köpte
strutsfjäderboor och vårtsvinsbetar, guldkedjor och en
hel strut diamanter. Jag följdes ut under bugningar,

ty jag hade köpt mera än Hugo Lindberg. Kaptenen
köpte intet, ty han har genomskådat alltings
fåfänglighet. Vi skickade hela klabbet ned till båten och
reste till Ormfarmen för att köpa pytonskinn.

Johannes tog emot oss som länge saknade vänner
och försökte lura på oss några skinn mot oskälig
betalning. Men jag viskade i hans öronmusslas svarta
djup att jag var smålänning, så det var inte värt...
Han suckade och slog ned priset till en fjärdedel.

Kapten Hjertstedt hade bjudit konsul Oosthuizen
till lunch ombord. Han var en trevlig bekantskap,
korrekt, behärskad och angenäm på en gång.

Av honom fick jag veta att Mussolini i förrgår, den
9 maj, utropat Victor Emanuel till kejsare av
Abessinien.

Jag frågade konsuln om han inte tyckte det kunde
vara nog med den där högfärdstokens övergrepp. Men
en konsul får inte yttra sig i sådana ämnen — han får
knappast le. Jag sörjde i min själ och såg en lång
stund allt i svart.

Människorna äro vidriga skurkar och jag blygs att
tillhöra släktet. Jag går inte ut mera i dag. Jag går i
kloster i min hytt för att svära över Nationernas
Förbund och sedan arbeta. Nej, jag tar inte emot någon!
Jag öppnar inte! Låt mig för satan vara i fred! Jag
går inte ned till middag!

Jag somnade på min soffa. Sådana äro vi människor.
Vi kunna sova, fast vi nyss fått veta att Mussolini
utropat Victor Emanuel till kejsare. Jag är inte bättre
än de andra. Julius Stade knackar och jag släpper in
honom.


Han hade kommit att tänka på historierna om
sjölejonens och kormoranernas förmåga att äta och ville
berätta att <i>bushmännen</i> inte heller äro så bortkomna
som matvrak. Det fåtal bushmän som finns kvar bor i
Kalahari och lever uteslutande av jakt. En del
vetenskapsmän anse att de äro ursprungsfolket inte bara i
Afrika utan i Europa, varför expeditioner ofta göras
av amerikaner, engelsmän och tyskar för att studera
detta utdöende folk, vilkas förfäder lämnat intressanta
spår efter sig i form av grottmålningar. Till och med
i Spanien finnas grottmålningar som måste vara gjorda
av bushmän.

En sådan expedition hade skjutit en <i>eland,</i> den
största av alla antiloparter, och givit den åt fyra bushmän
en kväll efter arbetets slut. Dessa åto oupphörligt
hela natten. Nästa morgon återstodo endast hornen,
huden, benen och hovarna. Allt det andra, magen,
maginnehållet, tarmarna och resten var uppätet.

Det beräknades att varje bushman i genomsnitt ätit
80 engelska pounds kött. Expeditionen ville då skämta
med bushmännen och gåvo dem en <i>duiker,</i> en av dessa
små antiloper som de skjutit åt sig själva. Denna
vägdes inte, men blev i alla fall uppäten.

Jag ryste vid tanken på en sådan måltid — inte
bara som giktpatient.

Jag fick veta att skepparn på det stora
mudderverket här ute är svensk och heter Gustaf. För 22 år
sedan ämnade han fara hem, men fick beriberi och
måste stanna, vilket blev hans lycka — — — I kväll
gå vi till <i>East London.</i>
</chapter>
<chapter name="East London 12. 5.">
<tab><tab><tab><tab><tab><tab><tab><tab>East London 12. 5.

I morse kom uppasserskan in i min hytt med en
vacker piska av flodhästhud »från tacksamma
slavhandlare», en present av kaptenen. Ty det är min
födelsedag. Jag slog upp <i>The South and East African Year
Book and Guide for 1936</i> och läste att stan har 28,000
vita och 25,000 av annan färg — <i>natives and
coloured.</i>

Julius Stade, Hugo Lindberg och jag gå i land en
stund medan kaptenen i sin kajuta jobbar med
tull- och hamnmyndigheter. Jag hade redan i Mossel Bay
förvånat mig över huvudgatans ansenliga bredd och
fick nu veta orsaken. Den byggdes ursprungligen för
trafik med oxvagnar. Och en vagn förspänd med 18
par oxar måste bekvämt kunna vända på the Main
Street. Denna bredd passade sedermera utmärkt när
biltrafiken började.

Vi mötte en verklig busbil, en ruin, som tycktes
vilja falla i spillror varje ögonblick. Den fördes av en
trasig neger och var full av trasiga negresser och
trasiga ungar. Modern fattigdom!

Men Stade försäkrade att negrerna visst inte voro
fattiga då de ägde bil. Om söndagarna gingo deras
fruar i kyrkan och kråmade sig i sidenklänningar. Vi
kommo till ett negerkvarter av bara ettrumshus. Barn
dansade i solen. En tjusig negerpojke spelade


handklaver. En dam inne i en kojas mörker rullade
förföriskt med ögonen åt oss. Bara ögonvitorna syntes
— praktiskt taget — och de vita tänderna. Men vi
voro ståndaktiga och hastade därifrån utan att lämna
våra mantlar i sticket som den stackars Josef.

Vi måste hastigt tillbaka ombord och träffa Hellen
Hjertstedts bekanta. Här finns inte många svenskar
och således ingen svensk klubb.

En av East Londons pampar är svensken kapten
Herman Fougstedt, som vid vårt sammanträffande
genast började tala om Grisslehamn, Väddö och
Norrtälje, varvid vi båda fingo ytterligare belägg på hur
liten jordkulan är. Kapten Fougstedt, som nu är 66
år, kom hit för 36 år sedan. Han började som
lättmatros på barken <i>Indo</i> av Norrtälje, 350 ton, nu vrak.
En resa med denna bark från Piteå till Genua tog 3
månader, ty på den tiden hade man inte bråttom. Nu
går det mycket fortare. I hans eleganta bil gjorde vi
en <i>drive</i> runt stan och utefter plagen samt ut på
landet. Alléer av vilda fikonträd, akacior, australisk
myrten, palmer. East London är en absolut modern stad
med utmärkta skolor och högskolor. Men på fälten
utomkring stan gå vilda tranor mellan träden. Vi
besöka förstaden Cambridge, vars gator uppkallats efter
helgon och poeter. Vackra höstblommor i alla färger.
Vi fara ut på landet åt norr i typisk sydafrikansk
terräng, kullar med bush. Vägarbeten pågå. Otroligt
trasiga negrer, av vilka många äro målade med röd ockra
mot solen, knoga i sitt anletes svett. Alla arbetare här
äro kaffrer. Vi möta ridande boers, halvnakna
infödingar i färgrika mantlar, kvinnor med många
armringar. Bluegumtrees. Oxkärror. Vända om till stan

igen och fara genom Queens Park. Djungel på sidorna
om vägen. Blommor, tranor, svandammar, kaktus.
Middag med kaptenerna Hjertstedt, Fougstedt och McLeod,
en skotte, Lloyds expert och före detta hamnkapten.

Med anledning av min födelsedag följde kaptenerna
Fougstedt och McLeod med ombord på <i>Kaaparen</i> och
sjöngo riktiga gamla vackra chanties för mig.

När jag äntligen kommit in i min hytt låg på
skrivbordet ett radiotelegram från Grisslehamn: »Kom
tillbaka allt aer foerlatet.»

Slutet gott, allt gott!
</chapter>
<chapter name="East London 13. 5.">
<tab><tab><tab><tab><tab><tab><tab><tab>East London 13. 5.

Promenader i stan och utefter plagen till Grand
Hôtel. Farlig strand att bada vid. »Only for natives.»
Brottens färg är underbart klart blågrön. Captain
Fougstedt visar oss stadens elegantaste klubb,
<i>Eastland Club.</i>

Vi fara utefter <i>Nahoon river.</i> Vackert, pittoreskt.
Vagnar med en massa mulåsnor före, ledda av en
kaffer.

Vi resa till den golfplats, där Hellen, som tydligen
fått en stilla golffluga, bett att bli avhämtad. Vi vänta
på honom vid klubbhuset och antastas av en massa
otrevliga halvvuxna negerpojkar, som tigga pengar och
vilja bli fotograferade mot avgift. En vill bli avbildad
med sin rostiga kniv mellan tänderna. Julius Stade
kör bort ynglet som flyr under vackra okvädinsord.
Ett par mulåsnor beta i silhuett mot Indiska Oceanen,
som kommer in med vackra brott och brusar
hemlighetsfullt, digert av hajar.

Men nu kommer Hellen och vi återvända till
hamnen och <i>Kaaparen.</i> Jag får veta att en svensk, Ålander,
är golf champion här. En mycket aktad ställning!

Vi äro på väg till Durban, gå nära kusten och se
kafferhyddor. Stade försöker sätta mig in i de
sydafrikanska befolkningsförhållandena, men namnen
<i>Pondo, Fingo, Xosa</i> med mera, alla fallande under


begreppet <i>Bantu,</i> bli för mycket för mig. Det enda som
fastnar i min arma skalle är att <i>kaffer</i> är ett arabiskt
ord som betyder otrogen.

Solstrimman på mitt skrivbord går från vänster till
höger, ty vi befinna oss på södra halvklotet av vår
stackars sönderskjutna jordkula. Jag undrar verkligen,
hur Strindberg skulle ha förklarat detta enkla fenomen
utan att anropa Makterna om hjälp.

Kusten blir mer och mer befolkad med kafferhyddor
och stora byar dyka fram här och där. Grönbruna
bushbeväxta kullar stiga brant ur havet. Kaffrerna
bränna av gräset ibland och röken från deras eldar
ligger stundom tät och blå över landet.
</chapter>

<chapter name="Durban 14. 5.">
<tab><tab><tab><tab><tab><tab><tab><tab>Durban 14. 5.

En solig dag ser Durban ut att vara de lyckliga
människornas stad. Den är centrum för nöjeslivet och
sporten i Sydafrika. Många amerikanska millionärer ha
utvalt Durban framför alla andra städer i världen för
att leva sina sista år där och dö med den slocknande
blicken riktad på en plage, som kanske är världens
vackraste. Husen klättra uppför kullarna och deras
röda tak lysa i grönskan. Strandpromenaden, <i>Marine
Parade,</i> kantas av ståtliga hotell, där man kan äta sina
mål med utsikt över bränningarna och de hundratals
badande. Tänken er Strandvägen i Stockholm i tredje
digniteten med en plage åt Nybroviken, som skulle
fortsätta långt bakom horisonten. Och tänken er sköna
och högättade kvinnor i minimala baddräkter möta er
på trottoaren när ni ämnar er in i något lyxhotell för
att ta en drink! Och dessa kvinnor rodna icke, om ni
mot förmodan skulle fixera dem närgånget på
landsortsbors sed. Å nej, de äro mycket mera frigjorda än
de blyga duvor som trippa upp och ned på vårt gamla
Stockholms Strandväg! Men om ni är en gentleman,
vänder ni er diskret om och studerar hellre den
indiska trollkarlen, som gör sina konster och tjusar sina
cobras på trottoaren invid väggen, utan att polisen
lägger sig i hans lovliga näring.



Durban är en stor stad och verkar ännu större på
grund av dess skimrande yta av rikedom, dess
arkitektur, dess rymliga gator och torg med intensiv trafik.
Av samma skäl som i Mossel Bay är till exempel West
Street (efter Mae West!!) bred och bra för den största
biltrafik man torde kunna beräkna.

Durban, som fordom kallades <i>Port Natal,</i> har
223,000 invånare (1935), av vilka 80,000 äro vita och
73,000 indier, de sista ett inslag som är mycket
märkbart i trafiken.

Kaptenens första plikt var att besöka <i>mr Wright,</i> en
intressant och kultiverad herre, som varit Londonbo i
46 år och här nere var en utmärkt och typisk
representant för <i>The Merry Old England.</i> Han är även japansk
konsul. Jag tror inte att jag någonstädes har sett ett
hamnkontor med så moderna, vackra och
ändamålsenligt internationella lokaler. I chefens privatrum
hängde ett porträtt av Dickens och en dyrbar litografi
föreställande mr Pickwick och captain Cuttle, bevis på
mr Wrights kulturella sympatier. Han inbjöd oss
välvilligt att äta lunch i hans förnäma stamlokus <i>The
Country Club</i> för att vi skulle få se hur bra folk kan
ordna åt sig. Till dess voro vi överlämnade åt oss
själva och gjorde en <i>drive</i> utmed plagen. Hugo
Lindberg och jag skulle också få pröva på en tur i <i>riksha</i>
dragna av dessa ståtliga zuluer i fantastiska
horn- och fjäderprydda huvudbonader, som väl de flesta
läsare sett avbildade.

För mig voro fem minuter nog. Men dessa negrer
kunna verkligen springa och utnyttja sina muskler.
Deras språng var skönt glidande och mycket vackert.
Men man måste kunna bortse från det löjliga i att

fullvuxet folk exploaterar sig för gapande och
flinande turister på det sättet.

Med tanke på denna bok lånade jag för ett par
minuter en vacker huvudprydnad av en grinande
springare. Det fordrades mod att överflytta den
ohyggligt tunga pjäsen från den flottiga och krulliga
negerskallen till mitt nybadade dolikocefala kranium, men
i sista ögonblicket lyckades jag få en näsduk emellan,
vilken jag i nästa ögonblick slungade in i en buske.
Men jag hade fått ett utmärkt foto, lämpligt till
bokomslag.

Rikshamännen löpa verkligen med ädla, stolt
självmedvetna rörelser i mjuk, glidande fart som vackra
djur och deras kroppar äro oklanderligt sköna. De
kråma sig, de hoppa högt med förnäm svikt i sina
välformade ben och le högdraget och överlägset, kanske
åtskilligt nedlåtande åt oss barbarer, ty de äro
högättade söner till stora krigare och begagna sig av de
vitas dumma nyfikenhet och barnsliga nöjesbegär bara
för att vid hemkomsten till sina byar kunna köpa var
sin hustru till, en ung, skön och stark kvinna som
skall föda friska barn åt dem och framför allt arbeta.
Ty en neger arbetar inte, om han har kvinnor.

Jag gav den neger som lånat mig sin fjäderhamn
ett 2 ½-shillingsmynt, mera än en daglön för en
arbetare. Han grinade tacksamt och förvånat, ty denna
summa hade han förtjänat på några minuter genom
att göra ingenting.

Vi fortsatte vår <i>drive</i> på vag till Country Club. Jag
saknar ord för att beskriva vägens skönhet och
klubbens belägenhet. Akaciealléer, <i>golla-gollaträd,</i> djungel
ibland på sidorna om vägen, men planterad djungel.

Vilda apor springa omkring vid och på chaussén, en
romantisk dal, en flod.

Framför klubbhuset breder den vackra gröna
golfbanan ut sig. Mr Wright är en briljant värd och har
placerat oss framför den vackraste utsikt vi kunna
önska oss. Lunchen är utmärkt, med springbockkotletter
och öl av högsta kvalitet. Mina lystna kamrater dricka
naturligtvis vin. Vi uppassas av värdiga och barfotade
indier i vita kläder.

Efter lunchen vila vi i alltför bekväma länstolar och
något trötta efter alla sensationer. Med mera låtsad än
uppriktig vördnad ha vi betraktat golfklubbor bakom
glasrutor i omsorgsfullt låsta skåp på väggarna. Med
dessa, just med dessa ha åtskilliga bollar drivits, och
de slagen äro till evig ihugkommelse antecknade i
klubbens Gyllene bok. Betrakta klubborna med
vördnad, du stackars barbar från något bondland, vars
namn ingen kan hålla i minnet. Gå tyst! Andas icke!
Långt sedan minnet av din Gustav Adolf och din
Linné förbleknat, skall mr Smiths och mr Jones' namn
stråla med oförminskad glans!

Vi fara över <i>Ungenifloden</i> och fördjupa oss i ett
sagolandskap av bougainvillea, flamboyants, palmer,
ricinusbuskar och euforbior. På en öppen plats betar
en flock mulåsnor, som eskorteras av var sin
ägrettfågel, vilken plockar parasiter från sin värd.
Fåglarna stå tåligt väntande tills det blir tid att avbeta
åsnorna igen. Vi mata bortskämda och oförskämda
markattor med jordnötter. Vi beundra kvinnor som på
sina huvuden bära jättekalebasser åt sina lata män
som ingenting skulle kunna förmå att bara för en
minut överta bördorna.


På svenska konsulatet har Stade telegram att hans
svåger är livad för att köra oss från Johannesburg
till Kruger National Park. Vi hålla krigsråd och
bestämma tider. I morgon flyga Hugo Lindberg, Julius
Stade och jag till Johannesburg.

Vi måste utnyttja tiden i Durban. Herr Lindholm,
svenske konsuln, var för tillfället bortrest, men hade
givit en av sina tjänstemän, <i>agronomen Birger
Liljestrand,</i> i uppdrag att vara oss behjälplig med råd och
dåd.

Och det blev han verkligen. Jag kommer alltid
att stå i stor tacksamhetsskuld till denne sympatiske
landsman, gammal ultunesare och student, kännare av
negrernas psyke efter mångårigt farmarbete i det inre
av landet. Han är för övrigt kontorist hos Alfa Laval
Separator Co. i Durban, och gift med en alldeles
förtjusande norsk dam. Jag återkommer till detta par.

Nu fördes vi av herr Liljestrand till <i>Indian Market</i>
och <i>Natives Market,</i> två absolut orientaliska basarer.
Men jag gjorde inga stora affärer där. Mitt byte blev
bara en flodhästhudkäpp samt en uppsättning betel,
betelpepparblad och kalk, ty jag ämnar införa
beteltuggning i stället för snustuggning i Grisslehamn och
måste först själv pröva lasten, innan jag förleder
andra.

Mitt hjärta sved vid åskådandet av en svart läkare,
som satt på golvet omgiven av en massa trollmedicin,
i vilken samling ett rhinoceroshorn var det förnämsta.
Av dess massa, som ser ut som hoppressade hår, göras
de bästa läkemedel i Afrika. Men min tid var för
knapp. Annars hade jag nog för ett pund fått hornet,

som han begärde tre för och dessutom bruksanvisning.
Jag skulle ha velat förvärva hela hans uppsättning
droger och tänder och fenor och fanstyg, lära mig
hans farmakopé, öppna egen affär i Stockholm och
slå medicinalstyrelsen ur brädet. Den har länge nog
tolererat farligare kvacksalvare än mig. För att
underlätta min köpenskap i basarerna fick jag lära mig ett
bra uttryck på zuluspråket: <i>Aj Kona!</i> vilket betyder
allt negativt och i basarerna: I helsike, mej lurar ni
inte! Men innan jag gick min väg fastnade jag för
några ormskinn och litet dålig negerplastik. Den
senare är så på modet i Europa att företagsamma
japaner och tyskar ha fullt göra med att tillverka den.

Det är intressant med den indiska invasionen i
Durban. De först inflyttade voro <i>parias,</i> men
kastväsendet är nu försvunnet här till stor förtret för de
medlemmar av högre kaster som hålla på traditioner och
skillnad mellan olika samhällsklasser.

Mitt i Durban står krigsmonumentet, ett ohyggligt
åbäke i granit med allegoriska figurer i kolorerad
relief. Vid betraktandet av detta känner man starkt
att kultur och smak inte alltid följa med pengar. Detta
är skrytsam gulaschkonst — men solen värmer så
behagligt och vinden är så ljum och mild, palmerna så
vackra och gräsmattorna så ljuvligt gröna att man i
nästa ögonblick har glömt spöksynen. Här finns så
mycket vackert som försonar, från de härliga
parkernas svalka och flora till plagen i sol och det evigt
brusande havet. Utanför staden finns till och med ett
trappistkloster, om man tröttnar på folklivet och
trafikens buller. Bernard Shaw har sagt att Durban är
den enda stad utanför England, där han skulle vilja

bo. Men den gamle gycklaren pratar så mycket. Minst
av allt skulle han passa i trappistklostret.

Men en vänlig själ upplyser mig om att
Mariahillmunkarna tillhöra predikantgrenen av trappistorden
och att det till och med finns en kvinnlig gren. Tänk
så mycket humbug det finns i världen! Nej, tacka
vill jag de riktiga trappisterna, som efter en ungdom
tillbragt i utsvävningar plötsligt slogo om och blevo
verkliga pedanter. De stego upp klockan 2 om
morgnarna, sysselsatte sig dagligen 11 timmar med läsning
av böner och mässor och fördrevo den övriga tiden
av dagen med hårt arbete och under tysta betraktelser.
På kvällarna arbetade de med iordningställandet av
sina egna gravar och sovo på halm i likkistor. Intet
ord fick komma över deras läppar utom
hälsningsformeln »<i>memento mori</i>», bönerna och sångerna.
Behövde de något måste de framställa sina önskningar
på teckenspråket. Deras föda var rötter, frukt,
grönsaker och vatten. Inte den minsta lilla sup kunde man
pina i dem. Sade man bara ett ord om biffstek med
lök och en halv pilsner, kräktes de våldsamt. De voro
verkliga karaktärer att se upp till, <i>män</i> med ett ord!

Men det finns andra kyrkor än den trappistiska i
Durban och många religioner och sekter. Man kan bli
<i>Leopardman,</i> om man vill, men sekten är hemlig och
har kannibalism i sin rit. Inte alla ha magar som stå
ut med den dieten. Jag blev erbjuden att bli
hedersledamot, men bad att få vänta tills jag kommit
tillbaka från besöket i Kruger National Park. Det var
för övrigt medicinmannen i <i>Natives Market,</i> som smög
den berömda sammanslutningens prospekt i min hand.
Men tål man inte uppskakande scener kan man

ansluta sig till något av följande samfund: Engelska
kyrkan, Metodisterna, Presbyterianerna,
Kongregationalisterna, Baptisterna, Katolikerna, Judarna,
Holländska reformerta kyrkan, Den Norske Kirke, Christian
Scientisterna, Spiritisterna, Sjundedagsadventisterna,
Svedenborgarna, Teosoferna, Christadelphianerna,
Frälsningsarmén, Full Gospel Church och Christian
Assembly. Om inte något av dessa passar turisten,
kan han gärna hålla sig ifrån Durban.

*

Sydafrikanerna höja sitt flygväsen till skyarna — ty
annars vore det väl intet flygväsen. De påstå att det
är det bästa i världen, att de ha de bästa maskinerna,
de styvaste piloterna och att olycksfallsprocenten är
mindre hos dem än någon annanstans. Antalet
privataeroplan är proportionsvis mycket större än i Amerika.

Durbans aerodrom är belägen nära Country Club
och lär vara en av de bästa i världen. Regelbunden
flygtrafik uppehälles med East London, Port
Elizabeth, Capetown och Johannesburg, varifrån man kan
flyga till Stockholm mycket lätt och lekande. Men det
är litet dyrare än i tredje klass på järnväg.
</chapter>
<chapter name="Durban 15. 5.">
<tab><tab><tab><tab><tab><tab><tab><tab>Durban 15. 5.

Hellen Hjertstedt och andra vänner följde oss till
flygfältet. Tårarna strömmade hejdlöst över deras
solbrynta kinder, när vi togo farväl av dem.

Vi lämnade denna jorden precis klockan 3
eftermiddagen och kunde genast beundra plagens vackra båge
med de vita brotten och de små mänskliga prickarna
som lekte bland dem. Gröna kullar med bush, spridda
villor — ännu äro markerna genomskurna av vägar.
Horisonten förlorar sig i gulgrått, godsigt soldis.
Sockerdistrikt odlade av indiska jordbrukare.
Jordytan börjar, fastän grön, se ut som ett kraterfyllt
månlandskap. Rökar i fjärran. Det brännes gräs vid
indiernas bondgårdar. Erosionslandskap med
oregelbundna platåer, mjukt sammetsgröna. Det är en
verkligt angenäm sysselsättning för en gammal herre att
sitta så här bekvämt och göra anteckningar under den
rasande farten, som icke märkes här uppe och icke
kommer handen att skaka.

Den gröna sammeten är underbart vacker mellan
ravinernas blåa djup. Odlingar. Det verkar ordning
med skogarnas och fältens raka sidor. Majs.
Kafferkorn. Odlingar av skogar, som producera bark för
garverier. Alla skogar här äro planterade.



Vi gå fortfarande över Natal. Negerbyar med gråa
runda hyddor — vi ha lämnat indiernas domäner. Här
bo fria zuluer.

Ett mäktigt, lodrätt vattenfall, <i>Umgeni Falls,</i> ett
bland de största i världen och dubbelt så högt som
Niagara, ser från vår höjd ut, ja, hur skall jag
uttrycka mig? Jo, som mjölk som rinner utför en
slarvig matgästs haka!

Klockan 3,35. Negrers små åkerfält, slarvigt gjorda.
Majs och kafferkorn.

Klockan 3,40. Vita människors små samhällen med
kyrka och väl odlade åkrar. Vildmarken börjar med
gles bush. <i>Drakensbergens</i> väldiga silhuett växer. Dess
högsta spets ligger 4,000 meter över havet.

Den elektrifierade järnvägslinjen mellan Durban och
Johannesburg. <i>Tugelaflodens</i> serpentinslingring. Vi gå
nu på 6,500 fots höjd över havet. <i>Ladysmith,</i> bekant
från boerkriget. Vårt plan heter <i>Lord Charles
Somerset</i> — jag upptäcker detta först nu. Jag har hittills
intresserat mig bara för jorden. Lordens porträtt och
vapen pryda salongsväggen.

Vi flyga nu över <i>Orangefristaten.</i> 8,000 fot över
havet. Landet blir monotont — grågrönbrunt höstligt
i färgen med vattenhål här och där — trasig nött
sammet! Jag läser <i>The Natal Mercury</i> och deltar i
landets förhoppningar och bekymmer. Till lektyren
röker jag en cigarrett — Cto C Cigarettes,
flygbolagets present. Staden <i>Vrede.</i> Jag har svårt att ta
ögonen från Somersets uniform i blått och rött, hans vita
halskrås och pudrade hår.

Terrängen får i eftermiddagens sneda sol en varmt
brungul ton. Vattenhålen eller de konstgjorda

dammarna bli talrikare. Vita mäns lantgårdar och de
svartas kraals sparsamt strödda. Helt och hållet holländsk
boerbygd. Det har regnat och böndernas dammar äro
överfyllda.

<i>Vaalfloden,</i> gränsen mellan Orangefristaten och
Transvaal. Majsodlingar i massa. Staden <i>Villiers.</i>

En vacker regnbåge följer oss. Vi flyga över
<i>prospecting holes,</i> där man letat efter guld. Nu
guldgruvor under arbete.

<i>Heidelberg,</i> trädgårdsstad. Dess mylla är röd som
Sydfrankrikes och färgen i min Borsalino.

Bush igen på kullarna. Tältstäder. Betande fänad.
Vi börja flyga lågt. Johannesburgs gråa slagghögar i
sikte. De odlade fälten smaragdgröna mot engelskt
rött.

Klockan 5,15 landa vi på Johannesburgs aerodrom.
Staden döljes av de skyhöga avfallsbergen, som
skämma dess skönhet — om den finns — men avgiva
vittnesbörd om de fem billioner dollars, som tagits ur
<i>The Rand</i> (sträckan av guldförande berg).
Avfallshögarna slå nästan en hel ring omkring staden och
det måste vara ett svårlöst problem att placera all
värdelös materia som följer med guldproduktionen: för
att vinna ett uns guld måste 3 ½ ton berg sprängas
och krossas.

Vi ha ännu icke hunnit stabilisera oss efter sjöresan
och luftfärden har inte bidragit till vår stadga. Hela
aerodromen tycks gunga då vi debarkera och jag
raglar upp i bilen. Tjugutvå minuter tog färden in till
staden. Vi ta in på Grand National Hotel och äta
middag i dess gungande matsal — silverfisk, pärlhöns,
avocadopäron och druvor. Då jag reser mig från

bordet, måste jag hugga en hovmästare i armen för att
inte falla. Han tycks inte tro mig mer än jämnt, då
jag försäkrar att mitt tillstånd inte beror på det
utmärkta sydafrikanska ölet. Ute på gatan gungar hela
Johannesburg med dess 413,000 invånare. Jag köper
en packe tidningar och ett par böcker i en gungande
kiosk och går till sängs i mitt gungande rum. Det är
kallt och jag ringer. Negeruppassaren kommer in och
säger att rummet inte kan göras varmare. Resolut
beställer jag en kopp kaffe och ett stort glas konjak
och gör en stadig roslagskask. Den hjälper.
</chapter>

<chapter name="Johannesburg 16. 5.">
<tab><tab><tab><tab><tab><tab><tab><tab>Johannesburg 16. 5.

Alltså befinner jag mig i »Solskensstaden, byggd
på guld». För 50 år sedan spikades de första
järnskjulen ihop här av en handfull guldsökare och i år
firar världens kanske modernaste stad sitt
halvsekeljubileum med en stor utställning på sin guldgrund.
Men vilken katastrof skall det inte bli, om guldet
plötsligt tar slut! Man kan visserligen i de braskande
publikationer, som kommit till med anledning av
utställningen, läsa att Johannesburg nu helt klokt inte
bygger sin framtid endast på avkastningen av sina
guldgruvor utan på jordbruket i landet omkring och
på de rika kolförekomsterna 100 miles norr ut, ur
vilka järn- och stålverk skola födas. Men — — —

Man måste kalla staden vacker ur modern synpunkt.
På helt få år ha dess styresmän förvandlat ett trädlöst,
dammigt område till en hälsosam och angenäm stad.
Dess atmosfär kallas i guideböckerna »soldränkt och
champagnemättad». Detta är nog riktigt i dubbel
bemärkelse. Dess luft är verkligt upplivande. Vi befinna
oss nämligen 2,000 meter över havet.

Men vårt uppehåll i Johannesburg blir denna gång
mycket kort, ty Sveriges generalkonsul i <i>Pretoria,</i> herr
<i>Th. Fevrell,</i> har haft älskvärdheten inbjuda oss till sitt
residens där och hans bil skall hämta oss utanför vårt


hotell klockan 12. Vi hinna således endast göra en kort
<i>drive</i> för att få ett ytligt begrepp om stadens geografi.

Jag har ofta funnit bokhandlare vara de som ha
bäst reda på sina städer och jag dyker in i en elegant
boklåda för att köpa de sista skriken i den
sydafrikanska litteraturen. Men jag blev djupt besviken —
Sydafrika har ännu ingen litteratur att tala om. Jag
anförtrodde en av de artiga kommierna att jag hade
jämnt två timmar på mig för att lära känna
Johannesburg. — Vilken är dess största sevärdhet?

Hans svar kom blixtsnabbt:

— Orgeln i rådhuset.

Jag hade i min oskuld trott att orglar voro mera till
för att höras än ses, men bokhandlaren var av annan
åsikt. Antagligen hade han mera mekaniska än
musikaliska intressen. Denna orgel är den största i världen.
Den har 6,532 pipor och luften levereras av två
elektriska motorer på 12 ½ hästkrafter vardera.
Överväldigad köpte jag ett nummer av <i>South African Travel
News</i> och haltade ut på trottoaren för att studera de
promenerande kvinnornas målning och negrernas
tvättäkta pigment. Här inne i staden verkar allt europeiskt.
Trafiklarmet på dessa storstadsgator är bedövande och
all världens språk slå emot ens trumhinnor.
Johannesburg är automobilismens stad. I förhållande till
invånarantalet kan ingen stad i världen uppvisa så många
bilar, säger en chaufför som ser ut att ha förlorat sina
pengar på gruvspekulation. Men samma uppgift har
jag läst om Reykjavik på Island.

För att fördriva tiden hyrde vi en taxi och körde utåt
de väldiga bergliknande avfallshögarna kring gruvorna.


På slaget 12 stod utanför vårt hotell generalkonsul
Fevrells bil, förd av en artig, i vitt livré klädd zuluer
(halvblod) och vi begåvo oss på utmärkta villakantade
asfaltvägar på väg till Pretoria. Två rader träd kanta
vägen — de inre pinjer och de yttre eucalyptus. Bilar,
oxvagnar. Betesmarker med massor av termitstackar
som gråa vårtor i terrängen, majsfält från horisont
till horisont. Negresser med ungar på ryggen och
väldiga bördor på huvudet. Akaciealléer. Blåa höjder i
fjärran. Ideallandskap! Jämnt en timme tog vägen från
hotellet i Johannesburg till generalkonsulatet i
Pretoria. Några minuter hade vi stannat utanför Transvaals
regeringsbyggnad för att beundra utsikten över staden
därifrån. Jag hann se att Oom Pauls stad var vacker
och holländskt rigoröst putsad och fin.

Om jag vidare berättar att vi åto lunch hos ett
mycket älskvärt värdfolk i ett mycket vackert hem, där
jag slapp tala politik och där en basutoneger passade
upp utmärkt, bör denna relation vara nog för den vise!

Utom oss fanns en annan gäst, ingenjör Johan
Drakenberg, chef för ASEA:s filial i Johannesburg, vilken
var nog vänlig att frakta oss till vår nästa adress,
Julius Stades svåger Chris Rabie i <i>Brakpan,</i> en liten stad
öster om Johannesburg. För denna skjuts skall Johan
Drakenberg ha ett evigt tack. Utan honom hade vi
aldrig kommit fram till Rabies, där vi skulle äta
middag. Det blev mörkt och svårt att hitta bland de otaliga
vägarna omkring guldstaden och de få negrer vi kunde
fråga om vägen gåvo oss gåtlika svar. Det blev så
kolsvart att jag som är åtskilligt nattblind icke såg stort
längre än en tusendels millimeter utanför mina
ögonglober. Drakenberg hade själv middag i sitt hem och

gav älskvärt sina gäster fan. Han anmärkte en gång
under färden helt filosofiskt att det är tur att vi icke
äro ute under regntiden. Då han nyss kommit hit
drunknade en man på motorcykel mittpå ljusa dagen
under ett skyfall. Här <i>kan</i> regna.

Äntligen kommo vi till Brakpan, där familjen Rabie
resignerat avvaktat vår ankomst. Jag antar att det hem,
i vilket vi gjorde vår entré, kan kallas ett typiskt
borgerligt boerhem. Hur rent och snyggt! Och så
mycket mat! Och vilken välvilja. Om jag hade tagit
värdinnan på orden och lagt för mig till den grad hon
önskade, skulle jag nu ha legat djupt nere i den
guldförande marken med ett enkelt kors över det jordiska
av mig. — Men vi hade icke tid att vaka länge. Tidigt
i morgon bär det i väg. Allt är i ordning, proviant,
sängkläder, tobak. Möjligheten att så här impromptu
få tillfälle till en tur i Parken har blivit den gamle
boerjägaren övermäktig. Han har kapitulerat och lagt
sitt öde i gudarnas händer.
</chapter>
<chapter name="17. 5.">
<tab><tab><tab><tab><tab><tab><tab><tab><tab><tab>17. 5.

Vi väcktes i gryningen och en måltid stod färdig.
Värdinnan försäkrade att den liknade deras vanliga
frukost, men jag måste tvivla på hennes
sanningsenlighet i detta fall. Hennes älskvärda övertalningsförmåga
åstadkom i alla händelser att Hugo Lindberg och jag
knappast fingo rum i bilen, då vi äntligen trängde oss
in i den. Fem minuter före sju viftade vi avsked.
Temperaturen var behagligt kylig, men vi befunno oss
också 5,600 fot över havet. Färden gick genom
eucalyptusskogar. Överallt mötte vi svarta morianer på
väg till arbetet. Väldiga slagghögar skymde
horisonten, somliga bortåt 500 fot höga. Jag har ett
speciellt minne av en dylik, ett grått Fujijama, liksom
tecknat av Hokusai.

Jag vill just nu skriva en parentes. Naturligtvis
skulle jag kunna fördjupa mig i all litteratur om de
trakter vi traversera och åstadkomma en hjälpligt
riktig beskrivning med tillhörande etnografi och
geografiska upplysningar med insprängda ekonomiska
funderingar över landets forntid och framtid, men jag har
bråttom till <i>Kruger National Park</i> och det är dessutom
svårt att göra anteckningar under en bilresa. Pennan
och handen ha olika desseiner.

Vi resa igenom en massa samhällen i funkisstil.
Städerna växa oerhört hastigt. Vi befinna oss i ett land


med kolossala möjligheter, en underlig blandning av
svart och vitt.

Jag vill följa min anteckningsboks svårtydda rader.
Här är högplatå med stora slätter höstgult gräs och
röd mylla. Solrök, odlingar. Majs. Vi möta negrer
endast iklädda färgrika filtar och mössor, vi passera
negerstäder, ägda av gruvbolag. Staden <i>Springs</i> består
av envåningshus med bara ett rum i varje, uthyrda av
kommunen.

En <i>Kungsfiskare</i> filosoferar vid ett vattenhål.

Just nu passera vi högplatåns högsta plats. Här
finns inga floder utan allt är beroende av de
tillfälliga regnskurarna. Här har hänt att bilar under
sommarovädren blivit sönderslagna av hagel, stora som
knytnävar. Men lyckligtvis är här vinter nu i maj.

Mr Rabie och jag tala om vårt mål, Krugerparken.
I den del vi ämna besöka ha aldrig febrar grasserat.
Den har en gång tillhört mr Rabies farbror som
utbytte den mot fyra stora egendomar utanför parken.
Där odlas teffgräs, ett slags kreatursfoder, som ger
tre skördar om året. Även en art krusbär odlas.

Jag kan inte ha kommit i bättre händer. Min ciceron
känner parken sedan barndomen och hittar där som i
sin ficka.

Vad den röda vägen är vacker mot det
eucalyptusgröna och den violetta horisonten! Jag njuter med själ
och kropp av allt jag ser, kafferkraaler,
<i>black-wattle-trees,</i> ett slags mimosa, en plantering av <i>Pinus
insignis,</i> den förstklassiga vagnen, morgonsvalkan. Jag
är lycklig.

Fortfarande högplatå med gult gräs, rapphöns- och
pärlhönsmarker. Vi möta väldiga kreaturshjordar och

se sådana spridda över slätten. Cyklande negrer. Låga
termitstackar i mängd.

Och bilen går vidare. Mr Rabie är nöjd med den
och kör konstnärligt.

Klockan ½ 9 förmiddagen.

Vi börja komma in i ett stort koldistrikt med spridda
negerbostäder och kafferkraals. Men om några
minuter möta ödevidderna igen. Åsnehjordar. En ensam
kafferkraal med fänad omkring. En cyklande nigger
med en gitarr på ryggen — det är nämligen söndag.
En järnvägsstation och ett nybyggt stort
elektricitetsverk. Kaffrer i färgrika nationaldräkter på väg till
dans, halvnakna, fjäderprydda — <i>Gud</i> så vackra ben
kvinnorna ha — och männen också för resten.

Staden <i>Witbank</i> med den största elektriska
kraftstationen söder om ekvatorn. Vi åka stolt förbi detta
underverk. Men även i denna stad firas söndagen och
vi hinna observera det indiska inslaget i befolkningen
— helgdagsklädda österländska farliga flickor med
giftigt gröna och ilsket violetta klänningar.

Klockan 9,30 förmiddagen.

Nu börjar högslätten sänka sig. Till höger om vägen
ha vi en djup dal med lila höjder på andra sidan.
Vägen blir farligt brant. I dalens botten glänser en
liten å. Det är <i>Crocodile River,</i> ett inbjudande namn.
Jag kommer från min ungdom ihåg en fantastisk
äventyrshistoria, där denna flod och dess faror spelade
en stor roll. Och nu fara vi över floden på en liten
bro. Inga krokodiler! Då se de tusentals <i>ant-hills,</i>
myrstackarna som översålla fälten, mycket farligare ut.
Och äro det också. De äro de besvärligaste av alla
djur i Sydafrika. Det finns till och med specialister på

myrfångst. Varje fångad myrdrottning betalas med 10
shillings. Det finns till och med
myrdrottningsgulascher, som fånga drottningarna i sin egen hembygd
och uppge dem vara tagna på platsen, som de fått i
uppgift att befria från denna egyptiska plåga.

Gula vidder från horisont till horisont prickiga av
vita myrstackar. Väldiga hjordar av merinofår som
inte precis älska vår bil, men negerpojken som anför
hjorden kan sitt yrke.

Monoton ödslighet igen på grund av söndagen. Men
den utmärkta vägen är full av bilspår. Här och där
pryder en skylt med <i>Castle Beers</i> och <i>Lion Beers</i> i
skrikande färger upp landskapet.

Staden <i>Middelburg,</i> plats för ett engelskt läger
under boerkriget, kolcentrum, modern stad mitt i
vildmarken. Vildskönt, romantiskt landskap med
bergtopparna krönta av ruiner efter primitiva befästningar,
minnen från strider mellan olika negerstammar i forna
tider. Skön är The Little Olifant's River, där den
forsar utför bråddjup mellan trånga pass! Denna natur
påminner mig om Corsica.

Vi mötte en präst i svart långrock. Hur opassande
och avskräckande verkade han icke i denna Guds
vackra värld!

Nu fara vi åter över Crocodile River. En ihjälslagen
cobra ligger på vägkanten och påminner oss om vår
dödlighet.

Get- och boskapshjordar tränga sig förbi bilen.

Klockan 10,30.

Nu äro vi åter uppe på högplatån. Järnvägsstationen
<i>Arnot</i> intresserar oss inte ett Kofen.


Vi köra bara 30 miles i timmen, lagom fart i ett
främmande landskap som man vill studera.

En basutoneger på sin vackra häst.

Afrikansk boskap av den intressanta typ som fanns
här före européernas invasion.

Aloëträd och vita stenar kanta vägen. Vi närma oss
åter bebyggd ort, stationssamhället <i>Wonderfontein,</i> i
vars närhet de berömda grottorna med ovanligt vackra
stalaktiter finnas. Men vi ämna hålla oss på jordytan.
Mera intresserar mig en kaffer, som vi möta. Han är
stadd på flyttning och har med sig allt vad han äger,
sina hustrur och barn, sitt bohag på en kärra och en
liten boskapshjord.

En och annan ridande svarting. Små lundar av
eucalyptus och pinjer. Vidsträckta slätter klädda med
<i>sauergrass.</i> Här blåser det skönt kyligt, ty det är
ganska varmt i bilen på grund av det intensiva
solskenet. Mr Rabie och jag komma plötsligt att tänka på
att vi icke sett något slags vilt under hela resan.

Klockan ½ 12.

Nu se vi <i>Belfast,</i> stad med sanatorier, som vi inte
behöva besöka. Nya slags alléer av pinjer med
hängande barr. Jag sörjer över min brist på kunskap i
botanik.

Ett minnesmärke, rest på en plats, »där
engelsmännen fingo djävligt med stryk av boers».

En väldig hjord av merinofår, som en liten
kafferpojke skickligt kör ur bilens väg.

Nu börjar vägen slutta betänkligt.

— It's a big drop from Belfast to <i>Machadodorp,</i>
säger mr Rabie.


Machadodorp?! Ett underligt namn, men det är där
vi skola äta lunch. Det är ett litet stationssamhälle
med gästgivargård, kan man säga, och den heter <i>Hydro
Hotel</i> och är vida berömd, ty den har en svavelkälla,
listigt utnyttjad av den tysk, som äger eller
arrenderar den. Hotellet är byggt uteslutande för att dra
kvadratroten ur turister och är rent och snyggt. Den
som vill kan få bo i några till gästrum apterade kraals
med plats för två personer i var. Och bada får man i
en hemskt svavelosande bassäng. Tysken försäkrade
mig att hans svavelbad var det enda som dugde för
min reumatism. Flera tusen personer hade lämnat
hans etablissemang fullkomligt återställda efter att ha
kommit dit som krymplingar. Men för tillfället var det
inte säsong. Detta förklarade frånvaron av gäster.

Emellertid hade han en gäst, en, men ett lejon, en
enormt rik engelsman, som bodde där året om. Jag
fick äran och nöjet att se denna gäst och jag kände
igen typen.

Vid baren stod en gammal vithårig gentleman med
eldröd hy och <i>drack.</i> Hans högra hand och hans strupe
voro ständigt sysselsatta. Jag såg honom icke
använda den flaska sodavatten som stod vid
whiskybuteljen. Han nöjde sig med djävulsdrycken oblandad.

Det skall vara på ensligt belägna platser fjärran
från det brusande storstadslivet man träffar sådana
individer. De vilja vara i fred och supa utan
besvärande kritik. Jag har träffat en sådan i Reykjavik,
en i Tromsö, en i en liten rysk stad vid polska
gränsen och en i en liten förtjusande håla i Provence långt
uppe bland bergen, två i avlägsna korsikanska byar
och en i Hapsal i Estland.


Ingen av dem hade något umgänge, ja, de tycktes
till och med avsky den serverande bartendern. Alla
ha haft liknande hy och hårfärg, men ingen har varit
så eldröd och så kritvit som denne ensling i denna av
Gud förgätna håla Machadodorp. Man väntade varje
ögonblick en katastrof av detta sammanträffande av
gnistor från Muspelhem och snöflingor från Nifelhem.
Gud vare hans själ nådig, om han ännu lever!

Emellertid åto vi en utmärkt lunch serverad av en
neger som var svartare än sot.

Medan mitt sällskap tog den helvetiska svavelpölen
i okularbesiktning konverserade jag med tysken, som
vid närmare konfrontering befanns härstamma från en
stad, där jag i min ungdom druckit mången god
sejdel. Världen är bra liten. Tysken bjöd på en flaska
öl från sin hemstad, en vacker gest, och slutade med
att berätta att han inte trivdes med affären. Ville jag
inte köpa den?

Jag lovade att tänka på saken, bilen kördes fram
till entrén och vi fortsatte vår resa.

Nordlig kurs, mycket kuperad terräng, kullar av
gammal nött grön sammet. Vi äro uppe på platån igen.

Nu börjar härlig vildmark, upp och ner, som livet
ju bör vara. Dalen till vänster heter <i>Schoemans Kloof</i>
och den förste som kom hit med oxvagn var en svensk.
Vi stanna vid en kafferkraal, men jag kan verkligen
inte förmå mig att gå ur bilen för att gapa på folket
där inne. Jag duger inte till upptäcktsresande, jag är
för hövlig, jag vill inte vara påträngande, jag kan
inte gå in till främmande människor och sikta på
dem med en kamera, jag har haft tillräckligt många
invasioner av oförskämda stockholmare på min gård i

Grissiehamn, ja, in i mina rum för att begapa mig,
fast jag är en helt vanlig välskapad människa med 10
tår, 10 fingrar och näsan i ansiktet — inte på ryggen.

En chokladfärgad, skön kvinna går förbi bilen.
Hennes unga bröst skaka vackert då hon går. Hon vet nog
om det.

Vi resa igen. Ängden blir rik, om möjligt ännu mera
romantisk, ja tropisk med apelsin- och
aloëplanteringar. Vi fara genom bördiga dalar mellan röda
klippväggar. Vi äro i Schoemans Kloofs fortsättning åt
öster. Här växer bambu, solfjäderspalmer, sweet
pota-toes. Här promenera vackra kafferfruar med yppiga
bröst som räcka till på längden och alla ha de glada
vakna eller lyckliga sovande ungar på ryggen. Här
växa <i>pawpawtrees,</i> melonträd, vilkas frukter vi snart
skola få njuta av. Här är ett hörn av ett av de många
paradis, som Gud glömde kvar på jorden, innan han
skänkte den åt Hitler och Mussolini och gav sig i väg
till någon annan planet. En absolut naken kafferpojke
viftar åt oss med ena handen medan han använder
den andra som ett blygsamt fikonlöv. Hans ögon
och tänder lysa vänligt i det mörka ansiktet.

Vi äro nu icke långt från ett annat paradis, Wonder
Kloof, och urskilja vägen till dess botten som en
vackert röd serpentin — ty jorden är fortfarande röd
som min hatt, som jag för ett par år sen köpte i
Florens därför att dess färg var absolut densamma
som myllan i Provence och Norditalien, som jag älskar
därför att den verkar <i>sund rikedom.</i>

Vi stanna en stund i <i>Wonder Kloofs Rest Camp,</i> en
förtjusande krog i detta Eden. På holländska kallas
ett sådant lokus <i>Rus Camp</i> — farligt namn. Det är

svårt att beskriva ett landskap, men detta kan man
med gott samvete kalla romantiskt skönt. Vi befinna
oss 4,100 fot över havet. Krogen själv är en löjlig
inrättning i kraalstil och som sig bör byggd för turister.
Vi dricka te vid ett bord av bambu på fötter av poppel.
Jag önskar att Gustaf Neander just nu vore här för
att ge mig namn på alla för mig främmande träd,
buskar och örter — men jag tror att han bleve bet
på företaget. Här växer indisk peppar, Wild Dagga,
som ser ut som uppblåsta spritärter. Här finns vilda
japanska tomater, gula frukter på storbladiga buskar.
Hibiscus finns här i massa. Värden, en boer, vet inte
namnen på allt. Han känner knappt till namnen på de
många sorters apor och vildkatter som klättra i träden
runtomkring. Då jag lyckönskar honom till att bo i
ett så rikt land, där allt sväller av livskraft och doftar
av skapelse, drar han sin kniv och gör ett snitt i
barken på en euphorbia, vars stam är tjock som min
dumma skalle, och ut kommer en tunn vit stråle av
trädets saft.

Tydligen motsvarar denna euphorbia <i>paltgrisen</i> i
den småländska gästgivargården — jag antar utan
vidare att läsaren känner till denna urgamla
Strixhistoria.

Här finns <i>allt.</i> Jag tror knappast att jag någonsin
träffat på en sådan mängd olika arter av växter på
samma ställe. Krogens väggar äro nästan täckta av
vilda passionsblommors av mig älskade träd.

Hela restaurangen med område är inte större än
min gårdsplan hemma i Grisslehamn.

Men det är tid att resa. Mr Rabie ropar <i>totsins</i> åt

värden. Det betyder Auf Wiedersehen och är väl
<i>afrikaans,</i> detta blandspråk som är Sydafrikas pidgin.

Vägen bär brant nedåt och kantas av <i>buffalo-grass,</i>
som kan bli tre meter högt. Denna dal påminner mig
mycket om Santa Regina på Corsica, fortfarande mitt
romantiska ideal.

Klockan 4. Välgörande regn. Bush och buffelgräs
kanta den i röd jord djupt nedskurna vägen.
Romantik, apelsinodlingar, järnbro över en flod,
järnvägsstation, tropisk vegetation, buffelgräs; bananträd,
sportplaner, där morianer <i>spela fotboll barfota.</i>

Min portvinstå kröker sig i vansinnig smärta bara
vid tanken på en spark.

Klockan 5. Här växa Sydafrikas bästa apelsiner.
I många svenska hem ätes frukt just härifrån. Vi möta
endast svarta människor, med anledning av söndagen
välklädda i det lilla de ha på sig. Alla grina vänligt
åt oss. Även jag försöker tota till älskliga grin.

<i>Cameltoorn</i> (girafftörnträd). Girafferna avbeta dess
toppar. Jag passar på att berätta att den enda giraff
jag såg i Afrika levde i Johannesburgs Zoo. Härav
kan läsaren begripa att denna berättelse är
sanningsenlig.

Klockan 5,15 <i>Nelspruit.</i>

Enligt The South and East African Year Book and
Guide for 1936 har denna stad 2,349 invånare av vilka
endast 470 äro vita, och är en betydande central för
handeln med citroner, tobak och subtropisk frukt.
Crocodile River Falls ligga på 3 miles avstånd och
leverera ljus och annan behövlig kraft. I staden tryckes en
veckotidning, <i>Low Field Star.</i> Jag vill inte uppmana
mina läsare att prenumerera på den.


Vi taga naturligtvis in på stadens elegantaste krog
<i>Fig Tree Hotel,</i> ett utomordentligt härbärge med alla
bekvämligheter, rigoröst rent och med förstklassig
betjäning. Man tror knappast att det är möjligt att så
här mitt i urskogen bli omhändertagen så storartat.

Men jag känner mig ohyggligt trött efter de 9
timmarnas bilfärd. Lyckligtvis värker dock inte min fot,
men gungningen från havet håller ännu i sig och jag
raglar betänkligt. De tjänande svarta bröderna tyckas
emellertid vara vana vid ostadiga individer.

Middag i hotellets vackra matsal. Indisk barfotad
betjäning. Menyn, som jag avtrycker här, är lika för
alla måltider och det försäkrades av mitt sällskap
(utom av Hugo Lindberg, naturligtvis) att gästerna äta
igenom den ordentligt tre gånger om dagen. Se här:
<table o>
<td><poem>Tiger Oats
Orape Nuts
Post Toasties
Kippers
Grilled Rump Steak
Fried Sausage & Bacon
Poached Eggs on Toast
Omlet aux fines Herbes
Preserves</poem>
</table>
Den barfotade son av Indien som sköter om min
ringhet kan inte förstå hur jag kan reda mig med ett
glas genever, en flaska utmärkt öl och Grilled Rump
Steak. Han skakar på sitt blåsvarta huvud och tror att
jag är en galning utsläppt på prov.

Jag är trött intill döden och går till sängs så snart
som möjligt, somnar som skjuten och vaknar klockan


12,50 av ett störtregns smatter på mitt tak. Under
detta buller kan jag inte sova och hålles dessutom
vaken av en massa flygfän, vilka jag antar vara
malariamyggor och tse-tseflugor. Jag börjar en vild
och intressant jakt på dessa livsfarliga djur och har
god tur. För att kunna somna igen lämnar jag en
tse-tsefluga vid liv, ett raffinerat sömnmedel, som endast
en smålänning kan överleva.
</chapter>
<chapter name="Måndag 18. 5.">
<tab><tab><tab><tab><tab><tab><tab><tab>Måndag 18. 5.

Jag vaknar mycket tidigt, utsövd och glad och god.
Den första människa jag möter i hotellets trädgård är
skoborstaren, en neger med läppar som biffstekar.
Jag önskar gott åt alla människor och trotsande all
sydafrikansk savoir vivre klappar jag morianen på
axeln och säger:

— How do you do, old chap?

Han stirrar på mig som på en galning och flyr
förfärad utan att besvara min vänliga fråga.

Vilken vacker gård! Väldiga melonträd (pawpaw)
med stora gröna frukter och dito blad och
apelsindoftande små vita blommor. Mina blomsterkunniga
vänner i Stockholm få sig antagligen ett gott skratt
då jag berättar om alla härligheter i blomsterväg jag
fick njuta av här mitt inne i Afrikas vinter. Jag vet
inte ens om de namnuppgifter jag fick äro riktiga.
<i>Poinsettia</i> med stora röda blommor, <i>Bougainvillea.</i>
Väldiga <i>eucalyptus</i> långt upp på stammarna beklädda
med <i>Yellow Honeysuckle,</i> apelsinträd, <i>Nerium,
Hibiscus,</i> ett kolossalt, åldrigt <i>Marulaträd,</i> en <i>Bohenia</i>
med stora, skära, mycket starkt doftande blommor.
Vitlök, med violetta blommor, är planterad
runtomkring husen för att skydda dem mot de glupska
myrorna, <i>Woodeating ants,</i> vilka sky den starka doften.
Här skulle jag vilja bo och måla blommor.



Vi ta en avskedspromenad på den tropiska vägen
framför hotellet. Alla de promenerande äro svarta
utom ett par turbanklädda indier som gestikulera
våldsamt under ett till synes vildsint samspråk med en
obeskrivligt vacker landsmaninna med grönt på
huvudet, rött nedtill och en guldbit i näsan — och
plötsligt visar sig mitt i akacieallén bland de vackra svarta
männen och kvinnorna en demimondän företeelse i
högelegant dress, målade läppar och de farligt
spetsiga bröstvårtorna putande fram under det tunna tyget.
Mr Rabie säger:

— Did you see her? <i>The cocotte in the bush!</i>

Vi sätta oss i bilen. Vägen följer The Crocodile
River. Plötsligt öppnar sig en underbar utsikt och vi
se <i>Mount Anderson,</i> Transvaals högsta berg (9,000
fot). Där vaskas ännu guld av enskilda personer på
gammaldags sätt.

Blånande höjder över en grön dal, till höger <i>White
River.</i> Denna flod är centrum i ett blomstrande
område, som nästan bokstavligen flyter av mjölk och
honung. Staten har här stora skogsplanteringar.
Landskapet är skönt och klimatet utmärkt. <i>White Rivers</i>
dalgång är en av huvudingångarna till <i>Kruger National
Park.</i> I ett shop vid vägen proviantera vi och köpa
pawpawfrukter och härliga gröna söta mandariner.

Vägen bär nedåt, lerig och hal efter nattregnet.
Buffelgräs, kafferkraals.

Vägen är mycket backig — jag kan knappt läsa
mina i bilen gjorda anteckningar. Dess färg är nästan
cinnoberröd, skön mot det gröna och vintergula.
Betande åsnor, negerkvinnor med bördor på huvudena
och ungar på ryggarna.


Obs.! Hädanefter kallar jag min värd och chaufför
<i>Chris</i> (Christian), ty jag känner mig besläktad med
honom på något sätt. Han är vid alla Olympens gudar
icke rädd och vägen här är verkligt farlig, men han
behärskar sin Nash som en yrkesman av Guds nåde.
Backarna påminna om Lönnebergas, min småländska
hemsockens.

Två basutonegrer stoppas av Chris, ty de bära på
några majskolvar och han vill bjuda oss,
smålänningarna, på landets frukter. Men de äro inte goda, vilket
gör detsamma, ty negrerna äro värda att betrakta —
vackra vilda ansikten.

Halt vid <i>Sabie River bungalow,</i> där vi köpa
cigarretter. De första höga röda termitstackarna. Till
vänster ett stort flygfält, som egendomligt nog icke stör
i terrängen. Bakom detta en vacker blå bergskedja,
<i>Pietersburg.</i> Hugo Lindberg fotograferar basutoflickor.

Chris upptäcker att han kört fel och det är nog inte
lätt att hitta i detta sammelsurium av odlingar,
buffelgräs och vattenhål. Därtill är vägen dålig och hal.
Stundom försvinner den och Chris' jägarinstinkt får
ta vid. Vi träffa en neger som påstår sig känna
terrängen och han tar plats på fotsteget som vägvisare.

Plötsligt befinna vi oss inne på privat område.
Akaciealléer, tennisplan, bananplanteringar, elegant villa.
En tam apa, några påfåglar och gårdens härskarinna
med vackert målade läppar mitt i urskogen befinna
sig på gårdsplanen. Hon är engelska och tycks inte
ha något emot ett närmande, då hon upptäcker min
manliga skönhet. Men jag är för tillfället mera pigg
på <i>Kruger National Park</i> och hon visar oss välvilligt
vägen.


Måtte hennes hjärta icke ha brustit! Vi traversera en
åsnehjord och fördjupa oss i en vild ravin, åka över
en grund, vackert brusande bäck för att om några
minuter befinna oss på en smal stig med två hjulspår
som leda genom marker med gräs högre än bilen.
Termitstackar, buffelgräs, bush. Chris säger att detta
är typisk lejonterräng.

Bananplanteringar, kraals. Små svarta grisar kila
undan bilen, kafferungar, som vakta boskap i den
mycket kuperade terrängen, springa sin väg rädda för
de vita männen i den blanka farliga vagnen.

Nu bär det brant nedåt — mycket svår väg, en ny
vild dal med en vild flodunge, som vi köra över.
Snårig, taggig bush. Termithögar i trädens skugga.
En dunge av ett slags vilt sockerrör. Tätt högt gräs
av många arter. Lundar av för mig främmande träd.
Landskapet har lejonfärg. Vi resa förbi en liten
kafferpojke som skakar av rädsla inför bilen — enligt vad
Chris påstår.

En kafferhandelsbod med vit handelsman som inte
ser ut som Guds bästa barn. Jag kan inte låta bli att
gå in i affären och finner att den påminner om en
viss lanthandel i Roslagen, fast publiken är nästan
naken och bär lysande prydnader. Den svarte
expediten bär inte heller blyerspennan bakom örat som
hemma utan i ett hål stucket genom örsnibben.
Butiken är full med folk, som mera gapa på varorna än
köpa, alldeles som hemma, och utbyta nyheter. Och
varorna äro nästan desamma som hemma, en
blandning av nyttiga ting och skräp, mest brokiga och
billiga tyger som se ut att vara made in Germany. Or
in Japan. Här idkas byteshandel. Negrer komma in

med bördor av <i>monkeynuts</i> på huvudena och avlägsna
sig med kaffe och granna japanska tygbitar.

När vi resa, tränges butiksfolket i dörren för att
begapa oss. De bilda en vacker teckning i black and
white — rullande ögonglober och vita tänder mot
dunklet inne i boden.

Klockan 1,15 komma vi ut på stora vägen som leder
till Nationalparken. Vårt närmaste mål är dess första
camp, <i>Pretorias Kop.</i> Jag kan inte få ur mitt minne
ingången till handelsboden vi nyss lämnat. Jag
tänker mig en vacker tavla, ett levande konstverk. De
lysande ögonvitorna mot svart bakgrund. Först långt
efteråt upptäckte jag de brunsvarta kropparna och de
lysande prydnaderna, alla troligen från Tyskland eller
Japan. Landskapets lejonfärg, vintergul och tropiskt
torr.

Nu se vi ut över parken. Blåa höjder längst borta.
En liten kafferboskapshjord. Lundar av mörkgröna
träd. Högt lejonfärgat gräs.

Ingångsgrinden till parken. Skylt:

<i><sp>PRETORIUS KOP</sp></i>

En kiosk med skylt:

<i>LION SKIN BAGS MATS FOR SALE</i>

Här köper man inträdeskort till parken, vykort,
fruktansvärda lejonklor som kunna användas som
halsduksnålar. Entrén är billig, bara ett pund för oss
fyra. Tryckta lappar med lämpliga varningar klistras
fast på bilens vindruta.

Och nu har jag äntligen nått målet för min längtan
under åtskilliga år — <i>Kruger National Park.</i>


Vi se de första djuren: pärlhöns och en flock
antiloper. Strax därpå <i>Impalas</i> och <i>Blue Wildebeests</i> som
hälsa oss med viga krumsprång.

En kraalstad, <i>Hotel Pretorius Kop,</i> en av de minsta
men trevligaste av parkens camps. Dess föreståndare
presenterar sig: Captain B. C. Knight, före detta militär
som gjort både boerkriget och världskriget, det
sistnämnda på västfronten. Han är en bra representant
för sitt land, typiskt engelskt ansikte, ser ut att vara
förstklassig sportsman, är till hälften scoutklädd med
bara knän och svart hår där huden lyser fram. Han
har bott här i 35 år med avbrott för kriget och är
tydligen vår man, ty han säger att vi komma med tur
— ett lejon har dödat en sebra i går kväll alldeles
här i närheten och vi ha stora utsikter att få se
lejonfamiljen redan i dag, kanske genast, så snart vi
installerat oss i vår kraal och packat upp våra grejor.
Lejonen äro oberäkneliga. En missionär bodde här nio
dagar utan att få se ens spåret av ett lejon. Han reste
ilsken på allt, på captain Knight, sin oflax och kanske
till och med på sin Gud, som han trodde sig ha
särskild tumme med.

Men vi äro inga missionärer. Vi äro hyggligt folk
utan avsikter att omvända någon, inte ens oss själva.
Kaptenen signalerar och två <i>boys,</i> negrerna Amos
och Samson skynda till. Chris utväljer Amos till vår
tjänare och säger:

— Amos, you are our boy now, you must look for
us!

Amos grinar vänligt med 64 tänder och skyndar att
flytta våra sängkläder från bilen in i kraalen. När vi

tömt åkdonet, ger kaptenen en ungefärlig anvisning
om vägen och vi starta.

<i>Tänk att jag äntligen är i Kruger National Park!</i>

Djuren tyckas vilja ägna sig särskilt åt oss. Två
<i>sekreterarefåglar</i> stå på vägen och avlägsna sig vid
vårt närmande med verkligt akademisk värdighet. Jag
kan inte låta bli att tänka på de båda sekreterare jag
bäst känner: Per Hallström och Erik Lindberg.

En <i>springbok</i> gör ett glädjehopp. En <i>dyker</i>
(antilopart) betraktar oss välvilligt och rör sig inte ur fläcken.

Vi möta en bil med Kapstadens signatur. Chris
frågar:

— Seen anything?

Mannen vid den andra ratten svarar att en död
sebra ligger strax här bredvid och att man kan se
lejonen bara några steg från vägen — åtminstone två
lejon ligga där och smälta maten.

På den lapp grindvakten klistrat fast på vår
vindruta står allvarsamt:
<poem>
STAY IN YOUR CAR
KEEP TO THE ROAD </poem>

Vi lyda dessa förståndiga råd och hålla skarp utkik
efter lejonen.

Nu ser jag den till hälften uppätna sebran ligga i
skuggan under ett träd ungefär tio meter från vägen
och nu —

Nu ser jag lejonen, far, mor och tre nästan
fullvuxna ungar. Chris berättar att lejonen äro i rörelse
hela dagen då det är mulet, men ligga stilla i skuggan
då solen lyser och de äro mätta. Här ha de gott om


mat. Deras favoriträtt är sebra. I brist på sådana finns
massor av wildebeests.

På mindre än tjugu meters avstånd kunna vi lugnt
studera lejonen och gräset är gynnsamt lågt. Hugo
Lindberg fotograferar. Lejoninnan tittar på oss och
gäspar. Sedan lägger hon sig och ger oss blanka fan.
Däri gör hon rätt, ty vi äro hyggligt folk, släkt och
vänner till henne. Chris, storjägaren, har aldrig skjutit
ett lejon fast han haft otaliga tillfällen — ty vad
skulle han göra med ett lejon? Han äter det inte
och samlar inte troféer.

Lejoninnan sträcker sig i dåsigt välbehag. Ungarna
tyckas vilja leka med henne, men hon gäspar
likgiltigt. Ungarna börja också gäspa, tydligen av
vällevnad, och så sträcka de ut sig bredvid föräldrarna
sedan de gett dem ett par lekfulla slag med
framtassarna. Lyckligt familjeliv!

Tre kafferflickor i skön nakenhet gå mellan oss
och lejonen. Ty dessa döda ej om dagen. Detta är väl
Paradiset — eller hur?

Vi fortsätta vår resa och lämna lejonen i fred. En
art <i>primula</i> ser bekant ut i det korta gräset vid vägen.
Chris undervisar oss om djurens liv i parken och
deras umgänge med varandra och med människorna,
vilket är hövligt, men bestämt. En missionär tältade
en gång någonstans norr ut i parken och väntade
förgäves på att få se lejon. Efter fem dagars fåfäng och
tråkig längtan kom han att tänka på att det möjligen
skulle medföra effekt att be till Gud att få se ett
lejon — och si, Gud bönhörde honom. Jag tycker för
min del att han borde ha börjat sin parksejour med
bön och åkallan.


Nu ser jag för första gången i mitt liv en schakal.
Han sträcker på sig och gäspar som en hund. Snart
skall väl också han få litet med av sebran.

Här och där ligga djurskelett, som fåglar hacka på.
Vi fotografera wildebeests och pärlhöns — de
sistnämnda kunna springa fortare än en häst. Turturduvor,
schakaler och dykers. Här är gräset mycket kort och
torrt. Bush och högre träd av egendomligt mörk valör
växa spridda i landskapet.

Vi resa tillbaka och ta en titt till på lejonen, som
nu äro sex. De fyra ungarna leka ystert med varandra.

Bergen stå mörkblåa över den gröna vackra
terrängen av bush. Luften har blivit molnbetäckt. En
gröngul strimma ren himmel skär igenom det
gråvioletta. Detta är mycket vackert och jag gläds i
djupet av min själ.

Uppe på branten av ett berg slåss åtminstone 50
babianer, busarna bland djuren. Jag undrar om de
slåss som människorna på grund av olika politiska
åsikter — men jag tror inte att de äro lika grymma
som vi. En <i>white black eagle</i> (örnart) svävar högt
uppe. Snart skall också den få frossa på kvarlevorna
av sebran. En babianhona med sitt barn på ryggen
förföljes av en massa babianer som skälla och fara ut
i de råaste otidigheter mot varandra. Jag vågar inte
översätta deras ohyfsade språk för de älskliga
läsarinnorna. Och jag vill det inte heller. Jag behåller min
kunskap för mig själv.

Flera babianer rusa uppför berget. Inte ett spår av
andfåddhet kan jag märka hos dem. Jag känner avund.

Vid vägen växa buskar med giftiga frukter
(<i>bitterapples</i>). Wildebeestkranier blänka vita i gräset. Vi

hade nyss ätit var sin apelsin. Då vi om en stund
reste samma väg tillbaka hade babianerna varit nere
och hämtat skalen.

Några vadare trippa ur vägen för bilen. En stor
hökfågel slår ned i ett träd.

Äntligen äro vi hemma, just då solen gått ned.
Amos berättar att ett lejon i går kväll rivit ihjäl en
wildebeest 100 meter från vår hydda.

Nu sitta vi omkring den eld av mimosaved, på
vilken campens svarta boys nyss halstrat vårt
matsäcksfårkött. Kvällen är stjärnlös och svart. Runtomkring
lägret ryta lejonen. Schakaler skälla. Jag kan lugnt
kalla situationen stämningsfull. Jag skulle vilja måla
den. Eldskenet på våra svarta bröders nakna och
blänkande kroppar, den mörkblåsvarta natten som tycks
skaka av rytandet runtomkring. Det är ganska kallt
och jag är mycket trött. Jag somnar in i en ljuv
drömlös sömn.
</chapter>
<chapter name="Tisdag 19. 5.">
<tab><tab><tab><tab><tab><tab><tab><tab>Tisdag 19. 5.

Vi ha hyrt två kraals. I den ena ligga Julius Stade
och jag. Jag vaknar och undrar hur mycket klockan
kan vara, men mörkret står som en svart mur framför
mina ögon och jag vill inte vädta kamraten genom att
dra eld på en tändsticka. Ännu höres lejonens rytande.
Jag tassar tyst bort till dörren, öppnar den försiktigt
och går ut på gården.

Nu är det stjärnklart och kraalernas toppiga tak
och trädens massor stå svarta mot den underbart
vackra stjärnhimmeln. Från alla håll höres rytande,
hur nära kan jag inte avgöra. Det känns kallt som
på vintern hemma att stå så här i bara nattskjortan,
men jag vill stanna ute tills jag för livet inpräglat
stämningen i mitt minne — kanske jag aldrig får
uppleva den en gång till.

Jag har läst många beskrivningar på lejonens
nattliga stämma och måste medge att det ligger något
majestätiskt triumferande i den. Där finns intet
tonfall av barmhärtighet men inte heller något av vrede.
En missionär, som en gång försökte ge mig en inblick
i lejonens själsliv, kallade dem grymma och deras
röst vredgad. Jag var nog vänlig att inte kalla honom
idiot och olämplig som lärare — ty jag hade icke
kommit till Afrika för att omvända missionärer, men
den gången kände jag starkare än någonsin hans yrke


som en skamlighet och ett otäckt bevis på hur litet
kultiverade vi ännu äro, vi som skicka ut missionärer,
vilka gärna börja sin verksamhet med att lära vildarna
att deras nakenhet är synd.

(Just nu när jag skriver detta, rodnar jag av helig
vrede över vår förbannade så kallade kultur med
Mussolini och Hitler i spetsen.

Och samtidigt lyckas jag göra minnet av denna natt
i Pretorius Kop så levande att jag tycker mig känna
lukten av Afrika och sanden under mina nakna fötter,
kylan och stjärnornas bloss över mitt huvud.)

Jag stänger ljudlöst dörren om mig, kryper rysande
ned under min fäll av schakalskinn och somnar tryggt
vid lejonens rytande. Detta låter kanske snobbigt, men
är verkligen sant.

Klockan 6 sitta vi omkring vårt primitiva
frukostbord och äta vid skenet av stearinljus i buteljhalsar.
Mellan våra tänder knastra behagligt rester av
mimosakol, på vilka Amos halstrat vårt fårkött, och jag
blygs inte att erkänna att jag tog en ordentlig
geneversup till denna idealföda.

Ut i bilen och den svaga morgongryningen!

Det första djuret vi sågo var en schakal. En massa
vadare lyfte och försvunno i mörkret.

Chris berättar att den förste europé, vars oxvagn
vågade sig in i detta bushlands äventyr, var en
svenskättling, <i>Karel Trickardt,</i> över vilken pioniär en
minnestavla finnes i parken. Han berättar vidare att
antalet lejon kan beräknas till omkring tusen.

<i>Kruger National Park</i> är världens största
djurreservat och har för sin tillvaro att tacka presidenten Paul
Kruger som år 1898 förbjöd all jakt på vilt i hela

området mellan Drakenbergens sluttningar och
Portugisiska Ostafrikas gräns. Krugers ansträngningar att
hindra utrotandet av Sydafrikas säregna fauna avbrötos
emellertid genom kriget mellan engelsmän och boers.
Men lyckligtvis förstod lord Milner, som efter
fredsslutet blev Transvaals guvernör, klokskapen av
Krugers grundläggande arbete i humanitärt syfte, och
fortsatte i rörelsens riktning. Sålunda ha de vilda djuren
under de sista 36 åren fått röra sig i frihet inom detta
vidsträckta område oberörda av mänsklig grymhet och
vilja till ödeläggelse. Tid efter annan ha mindre
utvidgningar gjorts vid gränsområdena och parkens areal
går nu upp till mer än 8,000 kvadratmiles eller
ungefär lika mycket som Blekinge, Skåne, Halland och
Bohuslän tillsammans. En förvaltningsnämnd har
tillsatts av parlamentet och har genomfört sitt verk med
påfallande framgång i samarbete med överste
Stevenson-Hamilton, som varit parkens föreståndare i mer än
30 år. (Personligen högaktar jag denne gentleman för
hans vägran att göra undantag för mig och mitt
sällskap, då försök gjordes att bereda oss tillträde till en
avdelning av parken, som annars var förbjuden just
vid tidpunkten för min resa till Pretorius Kop.) Han
är den verklige skaparen av detta förut ofruktbara
område, som nu årligen besökes av tusentals turister från
alla delar av jorden.

Ur en av de många broschyrer som stå den resande
till buds överallt i Sydafrika, väljer jag följande rader
som tyckas mig bilda ett utmärkt koncentrat av de
många olika skildringarna.

»Bästa tiden för studiet av djuren är den tidiga
morgonen och den sena eftermiddagen med deras halvljus

och svalka. Djuren ha nu blivit så vana vid
automobiler, att de ta mycket litet notis om dem. De stanna
nätt och jämnt och titta på dem från vägkanten.
Hjordar av sebror flytta sig i sällskap med stora raggiga
wildebeests (gnus); mörka och gråa antiloper,
tsessebes, elands, reedbucks och waterbucks, kudus och
oryx, de sällsyntaste av Afrikas antilopera träffas här
i ändlösa tåg. En bil kan köras alldeles under halsen
av en kolossal giraff, medan ett annat exemplar av
detta underliga djur låtsar dölja sin väldiga massa
bakom någon närbelägen trädstam. Flodhästar förströ
sig i The Olifants Rivers svala böljor och öppna då
och då sina ofantliga käftar just för att visa Er vad
de kunna åstadkomma härvidlag.

Norr om floden ströva elefanthjordar ostörda genom
skogarna avbetande trädtopparna och skrubbande sig
mot deras stammar, som de högst sannolikt rycka upp
med rötterna under sin framfart. Vårtsvin kila sin väg
eller följa bilen med de tofsprydda svansarna styva i
vädret, på pricken lika flaggor i blåst. Trappar,
rapphöns, fasaner och pärlhöns hasta brådskande genom
det långa gräset och <i>'gå-bortfågeln'</i> hojtar sitt
varningsrop att ovälkomna gäster äro i närheten.

De flesta vilja se lejon — i själva, verket ha de en
känsla av att utflykten annars inte är som den borde
ha varit — och de bli sällan besvikna, då det ju är
naturligt att djurens konung bör finnas där han har
så mycket villebråd att leva av. Om Ni inte stör
lejonen, störa de inte Er, utan fortsätta lugnt sin måltid.»

Jag har använt de engelska namnen på åtskilliga
djur, emedan de icke ha svenska namn. Den
intresserade tar nog ändå reda på dem i sina böcker eller kan

dem sedan länge på latin. Har inte denna lilla
redogörelse i hela sin enkelhet rentav något paradisiskt
över sig? Medan jag kommer ihåg det, vill jag ärligt
bekänna att vi icke stötte på elefanter, giraffer eller
flodhästar. Dessa bestar fingo vi tillfälle att studera
i Johannesburgs Zoo.

Men nu fortsätter jag mina dagboksanteckningar,
över vilka jag verkligen är smått stolt. Det är inte
lätt att skriva i bil under gång, särskilt då terrängen
stundom är svårframkomlig. Men Chris kan sin sak.

En stor hjord sebror blänkande av hälsa och
åtföljda av några wildebeests. En uggla lyfter ur ett
träd. Två bushrapphöns vilja inte gå ur vägen för
bilen. De måste schasas bort.

Backarna äro svåra och vägen är smal, men Chris
klarar allt med överlägset lugn.

Chris är också överlägsen i konsten att härma
djurläten, framför allt fågelrop. Just nu höra vi en
hundrastämmig kör av fåglar, vilkas engelska namn jag ej
uppfattar.

Så vacker denna morgongryning är!

En <i>khorhaan</i> (Chris skriver själv namnet i min bok),
en stor prickig hönsfågel.

Spår på vägen av en <i>koodoo,</i> den stora antilopen.
En khorhaan till. Två feta sebror.

Det måste vara mycket ansträngande att köra bil i
denna just nu litet vattensjuka terräng, samtidigt titta
efter djur och observera spår på vägen. Men Chris
kan.

Tre örnar med vitt kors på ryggen sitta i en
förtorkad trädtopp. De kunna ledigt flyga upp i ett träd
med ett lamm i klorna.


Massor av sebror och wildebeests.

Ljusblåvioletta berg i fjärran. Molnfri himmel.
Behaglig svalka.

Jag frågar efter ormar — pytons. Chris säger att
vädret är för kallt för dem nu.

Tre <i>impalas</i> (antilopart). Graciösa hopp. En stor
gult lysande hjord <i>impalas.</i>

Här i denna skog finns intet gräs — ingen
undervegetation. Massor av impalas.

Klockan ½ 9.

Många vitnade kranier av impalas och wildebeests.
En <i>dyker</i> — liten röd bock — och två <i>elandkalvar</i>
betrakta oss till synes fullkomligt oberörda.

<i>Skönhet att minnas:</i> en ofantlig spindelväv av
oklanderligt regelbunden struktur med den store vävaren i
mitten, allt daggbesått och solbelyst. Detta skapade
Gud i ett anfall av gott humör (dåligt skämt av mig,
nedskrivet i hastigt mod).

Tre <i>kwee</i> (Chris skriver ordet), fåglar stora som
hökar, gråa, sitta i ett dött träd.

En ung wildebeest står mittpå vägen och tar ett
jättehopp i förskräckelsen över vårt ohövliga sätt att
vara påträngande. Smällarna av hans hovar, då han
försvinner i bushen, komma mig att tänka på Pan,
jagande en nymf.

En hjord wildebeests rusar över vägen i sträckt
karriär.

En koodoo står i skuggan av ett träd — vit ring
akter över, spiralhorn och vita öron.

Fem sebror.

Två gamar kretsa över något as.


Hugo Lindberg fotograferar en stor hjord sebror
och några wildebeests som beta tillsammans. De äro
alldeles orädda. Han tar filmen på några meters
avstånd, sedan han som det så vackert heter »på egen
risk» stigit ur bilen. Chris säger att detta är ett
landskap för giraffer, och det är sådana han vill visa oss.

Klockan ½ 10.

Chris: — Wildebeests and wildebeests, but we don't
see any bloody giraffe!

På boerspråket heter detta djur kameel.

En sekreterarefågel igen, om möjligt ännu mera
akademiskt värdig än gårdagens.

Vi stöta på några kaffrer sysselsatta med vägarbete,
vilket åtminstone för ögonblicket består i att vällustigt
dricka sitt hembrygda öl ur vackert formade
kalebasser. Vi fotografera dem och de få för detta besvär
1 sh. 6 p. var, vilket ger Chris anledning att utbrista:

— Så där ja! Nu går dom och köper sig nya
hustrur! Nytt elände!

Ett slags silvervita små buskar stå vackert mot
höstgrönskan. Vi äta apelsiner, som dofta egendomligt
exotiskt.

Vackert röda termithögar, en stor flock pärlhöns.
Två gamar i luften. Vi resa nu till lejonplatsen.
Sebran är redan uppäten av gamar och hyenor.

Euphorbior på toppen av en kulle. Vi äro i campen
klockan ½ 11. På automobilens kylare sitter en
<i>bönsyrsa</i> (Mantis religiösa). Denna intressanta insekt blir
kanske ännu intressantare om jag berättar för
läsarinnan att honan är så kär i sin hanne att hon äter upp
honom omedelbart efter kärleksakten. Detta kan, om
något, kallas kärlek!! Det påminner mig om en av

min ungdoms fästmör, som ofta brukade säga: »Jag
är så kär i dig att jag vill äta upp dig!» Och hon
såg ut att mena det.

Det var verkligen tur att flickan slog upp på grund
av min otrohet, annars hade jag icke kunnat skriva
denna bok. Ack ja!

Jag börjar bli senil! Det var nära att jag glömt
berätta att vi även fingo studera <i>en strutsfamilj</i> —
en tupp och fyra hönor, som betade tillsammans med
en hjord wildebeests. De voro lika höga som dessa,
oavsett halsarna. Ståtliga djur! Vi sågo babianer som
redo på wildebeests medan de befriade dem från
tydligen högst välsmakande parasiter.

I dag studerade jag negrerna på riktigt nära håll.
Strax vid vår hemkomst höll en av dem på med
frisering av sin ullperuk. Han försökte få en mittbena till
stånd, men så länge jag iakttog honom tycktes detta
vara omöjligt. Håret tycktes vara permanentat av Gud
Fader själv och återtog mycket snart den krullighet
som det nedärvt. En annan neger förvånade mig
genom att använda ett av överklassens njutningsmedel,
nämligen tandborste. Hugo Lindberg lyckades med
sina Sherlock Holmesinstinkter lista ut, vilken
tandkräm boyen begagnade. Det var Kolynos. Här borde
Vademecum och Stomatol ingripa genom kraftig
konkurrens både med varandra och Kolynos.

Äro dessa båda fenomen — hårbeningen och
tandborstningen — förebud till den svarta rasens seger
eller undergång?

Några boys hålla på med att bygga ett nytt
camphus. Väggen — ty huset är runt — är redan färdig

och arbetet med grästaket pågår under skämt och
skratt. Jag blir verkligt rörd både över
arbetsskickligheten och arbetarnas naiva glädjeutbrott då något
skrattretande inträffar och detta sker ofta. Och hur
vackert fungera icke musklerna i dessa oklanderligt
sköna kroppar! Captain Knight måste vara en
utmärkt arbetsledare som förstår de stora barn han har
att sköta.

I våras betraktade jag ett bygge pä Söder i
Stockholm och blev vittne till ett uppträde mellan några
murare och deras bas. Basen var mycket berusad och
utvecklade en fyllhes vältalighet, där så många till och
med för mig nya ord av utomordentlig styrka och
rikedom ekade mellan väggarna att jag längtade efter
en språklärd som kunde översätta dem för mig. Vårt
språk, ärans och hjältarnas, håller på att utveckla sig
till något underbart. Ingen i laget skrattade. Alla
svuro ve och förbannelse med av vrede förvridna
anletsdrag.

På detta uppträde kom jag ofrivilligt att tänka då
jag studerade detta svarta gäng av glada barn, som
med raffinerad sakkunnighet byggde ett nytt hus åt
vita resande under utbytande av kvickheter — det
kunde inte vara annat än kvickheter, ty skratten
tycktes komma ur goda glada hjärtan — alla formligen
vredo sig av skratt ibland.

Inga »pund», inga pilsner, inga spritröda nackar!

Captain Knight kommer med campens gästbok och
ber oss skriva in våra namn. Julius Stade, Hugo
Lindberg och jag äro de första svenska namnen i
boken. Närmast före oss hade en man från Chicago,
en från London, en från Alexandria, en från

Australien och en från Holland skrivit sina namn. På en
sida ser jag Baden-Powells.

Till lunchen i dag äta vi för första gången
frukterna av <i>pawpaw</i>trädet. De likna meloner i smaken.
I vårt camphus (observera stavningen ph) drömmer
Hugo Lindberg om möjligheten att få »Arbetets söner»
översatt till kafferspråket, ty hans svarta bröder skola
räddas ur slaveriet. Han börjar läsa upp dikten för
Stade och mig — men han har glömt en del av den!
Jubel i campen!

Vi ha svårt att se skillnad på boyernas utseende —
ungefär som då vi försöka urskilja individerna i en
myrstack. Vi kunna skilja Amos från Samson endast
genom de olika färgerna och teckningarna på lapparna
som pryda deras byxbakar. Jag tror att det skulle ta
lång tid att bli fullmogen folkuppviglare här i
Sydafrika. Naturligtvis finnas här individer fast det är
svårt att upptäcka skillnaden mellan dem i början.

Hitler och Mussolini får nog litet krångligt med att
göra var sitt folk så jämnstruket i anseende till
sinnelaget att det blir »<i>som en man</i>» som dras upp om
morgnarna så att paradtakten går till liggdags. Men
<i>drömmarna</i> kunna dessa herrar icke avlägsna. Jag
undrar om de icke redan äro mardrömmar om
koncentrationsläger och avrättningar.

<i>Videant populi, ne superbiant dictatores!</i>

Vi anse oss ha sett det viktigaste av den del av
parken som stått oss öppen och vi stanna i campen för
att vara utvilade till nästa dags långa resa. När
negrerna lagat vår mat över kolelden koka de sin
majsgröt som de äta med händerna ur den gemensamma
grytan. Efteråt tvätta de noga sina fingrar och sköta

om tänderna. Mannen med kolynostuben är tydligen
en dandy, en kvinnoman med oemotståndligt
elfenbensleende, Jag <i>skäms</i> att teckna den pittoreska
scenen omkring mimosabrasan, fast den är lockande. Men
jag tänker på, hur allvarsamt förbannad jag skulle bli
om någon trängde sig in i min lyxvåning för att i
någon tidnings söndagsnummer visa hur elegant jag
äter och hur noga jag borstar mina gyllene betar.

Vi ta ett hjärtligt avsked av Amos och tacka
honom för hans delikata fårkotletter, ty vi måste resa
tidigt i morgon. Vi äro nog indiskreta att utfråga
honom om hans privatförhållanden. Han vet inte hur
gammal han är. Då vi fråga om han är gift, ler han
bittert. Ty en hustru kostar 13 kor = 50 pund och
det är pengar. Men han berättar med illa dold
stolthet att hans far har tre hustrur. Han är alltså av en
koaristokratisk familj.

Jag lägger mig tidigt, ty jag har ansträngt mina
portvinstår litet för mycket i dag. Men först lär jag
Chris att laga till roslagskaffekask. Den tycks falla
honom på läppen — — —

På natten stiger jag upp och lyssnar från hyddans
tröskel till lejonens rytande, som åter fyller rymden
med vild mystik. Stjärnorna tindra ren — — — När
skall jag få uppleva detta en gång till?
</chapter>
<chapter name="20. 5.">
<tab><tab><tab><tab><tab><tab><tab><tab><tab><tab>20. 5.

Klockan 7,20 ha vi packat och resa. Det sista djur
jag ser är en sabelantilop. Klockan 8 passera vi
in- och utgångskiosken och förstora våra lager av
lejontänder och vykort. Om en stund stöta vi på en
kafferfamilj, en äldre man med flera hustrur och en massa
ungar. Hugo fotograferar dem. Något som de tyckas
vara vana vid och man märker på mycket att de icke
äro alldeles främmande för civilisationens välsignelser.
De se helt enkelt oförskämda och utmanande ut. Hugo
vill också använda sin filmkamera och för att få liv
i tavlan kastar Chris till dem några pennyslantar och
en sixpence. Den yngsta hustrun som dittills med stolt
fräckhet betraktat oss och vid vårt annalkande prytt
sitt ullhuvud med ett scharlakansrött tygstycke,
förgäter vid anblicken av silverslanten all konvenans och
kastar sig mittibland de andra äldre hustrurna och
ungarna, som redan råkat i animerat slagsmål om den
här sällsynta gåvan.

Hugo låter apparaten fungera. Familjen slåss med
stor energi och dammolnet som stiger från myllret av
kroppar blir allt tätare. Den åldrige familjefadern
deltar icke i slagsmålet, men hans sluga ögon följa det
med intresse. Plötsligt kastar han sig med en vighet,
som jag icke skulle ha trott hans ålder om, mitt i
högen och i nästa ögonblick står han vid vägkanten


och långt ifrån den ännu stridande människohögen och
visar oss triumferande sixpenceslanten, som han med
sin större teknik och sin ålders erfarenhet i ett
psykologiskt ögonblick ryckt undan någon av de älskade
hustrurna eller de avhållna barnen.

Då börjar en av de äldre hustrurna skälla ut oss.
Hon påstår att vi betalat dem för litet för
fotograferingen. Jag begriper inte hennes språk men jag
förstår, att den vältalighet hon utvecklar är mer än
demostenisk — den är ett rekord! Närmast kommer jag
att tänka på en skur av ärter på ett plåttak. Hon
känner icke till begreppet konstpaus — hennes tal går i
ett och stiger hotfullt från sopran till gäll falsett för
att sluta i en väsning av lidelse.

Hitler lär använda liknande trick för att dra
massorna med sig. Men denna kafferkäring lyckas inte
dra oss med sig. Hon börjar igen med sin sopran
och nu liknar hennes utgjutelse en kulsprutas arbete.
De andra hustrurnas ambition vaknar och barnskaran
börjar också inse att vi äro simpla och snåla skurkar.
Hela samlingen har en åsikt om våra mödrars djupa
moraliska förfall och vår egen nära släktskap med
bushens vidrigaste djur, en åsikt som skulle ha
kommit oss att förlora tron på vår verkligt ädla
härstamning om vi ännu några ögonblick lyssnat till den
rasande familjens genealogiska fantasirikedom. Chris
försäkrar att den summa de nyss slagits om är mer
än tillräcklig. Men dessa kaffrer som bo så nära
Krugerparken och således äro vana vid europeiska
besök samt därtill äro kristna höra redan till bushens
utskum och vi göra klokast i att resa genast. Den
pojke, som nyss keligt gripit min hand och tiggt en

slant med ett verkligt älskligt uttryck i sina rena
barnaögon, är nu ett av de fräckaste busfröna i hela
samlingen.

Vi stiga in i bilen och Chris styr den sakta rakt på
dem som ännu leta efter slantar i dammet. De skingra
sig under utlösande av sina effektivaste förbannelser
och vi lyckas komma igenom hopen utan att skada
någon. Chris upplyser att detta följe skulle ha tyckt
bättre om tändstickor och salt än pengar. Men
ledsamt nog var vårt förråd av dessa varor slut.

Vid <i>White River's</i> järnvägsstation stanna vi och
fylla på bensin. Träffa hyggliga, glada människor,
mest kaffrer, bjuda på cigarretter och ropa <i>cheerio!</i>
när vi äntligen ge oss i väg.

Återigen <i>Crocodile River</i> med små vackra
vattenfall. <i>Nelspruit</i> igen, där vi dricka te och köpa tobak.
Chris berättar att nattlogiet i <i>Pretorias Kop</i> — två
nätter och fyra personer — kostade 30 shillings.
Billigt! Vi få dessutom veta att den ständigt tillväxande
Kruger National Park just nu är 45 svenska mil lång
från norr till söder och över 8 svenska mil tvärsöver
på det bredaste stället.

Plötsligt befinna vi oss i ett av de mest storartade
landskap jag sett. Vi resa genom bambuskogar och
apelsinodlingar och komma ut i en ängd av grönbruna
sammetskullar — gräsets vinterfärg. Människotomt.
Just nu möta vi en kaffer som på sin rygg bär ett
nät fullt med majskolvar och väldiga morötter.

Icke en enda vit man. Fullständigt tropisk
växtlighet. Skuggiga vägar utmed den grunda, klara,
brusande Crocodile River. Ett och annat träd med
blodröd krona lyser i det gröna. Kafferungar driva en

boskapshjord. Bensinstation mitt i bushen. Euphorbior.
Långt nere i en djup canyon med små vattenfall på
väggarna flyter Crocodile River hopträngd och
vitskummig.

Boskapsfållor av tegel på ett krön vid vägen. Vi
kliva ur bilen för att sträcka på benen. Landskapet
med de violetta bergen i fjärran påminner om — jo,
möjligen Ångermanland klätt i sammet och långt nere
i en avgrund ringlar sig fortfarande Crocodile River.

De närmaste avgrunderna heta <i>Crocodile Kloof,
Wotider Kloof, Schoemans Kloof.</i>

Här är skönt, bilen är förstklassig, solen skiner och
livet är ljuvligt att finnas till i. Chris stämmer upp en
boerstudentvisa från sin ungdom vid Stellenboschs
universitet. Det är något om en babian som klättrar
uppför berget för att reta bönderna (boers), alldeles
som engelsmannen gör. Men omkvädet rör sig om
flickor.
<poem>
Du skall inte gråta,
du skall inte klaga
för Stellenboschpojkarna kommer tillbaka!
</poem>

Jag kan inte höra om det är holländska eller
<i>afrikaans</i> han sjunger.

Bananplanteringar, malva, cypresser. Bananträden
gå vackert i färg ihop med malvan.

En luffare — <i>obeskrivlig!</i>

En väldig hjord merinofår, behärskad av en neger.
En ridande boer, en ny merinohjord, som består av
endast lamm.

En ny merinohjord, skött av två morianer,
beväpnade med långa piskor. Åttahundra djur, försäkrar

en av negrerna. Och i dess spets skrider med
värdighet en väldig skällgumse med djävulskt maskulint
lurande ögon.

Julius Stade gläder sig i likhet med oss andra över
det klara, halvt kyliga solskensvädret — i Cap är
vintern bara regn och rusk.

Klockan 11,30. Vi köra upp på en högplatå, nästan
trädlös med torrt småtuvigt gräs. Här finnas massor
av rapphöns. Vägarbete med makadam pågår. Vi
nalkas <i>Machadodorp.</i> Vi ämna luncha i <i>Hydro Hotel.</i>
Chris skall ta ett bad i den varma svavelpölen och
narra Hugo och Julius med sig. Vilket lyckas. Jag för
min del avskyr svavel, varför jag medan jag väntar på
mitt sällskap går in i baren för att se, om den rike
engelsmannen står kvar där och super.

Han gör det. Han ger mig till och med en hastig
blick av igenkännande — eller också ser han någon
annan. Jag undrar om han stått kvar där hela tiden
sedan förmiddagen den 17 — nu är det den 20. Men
jag är finkänslig nog att inte fråga honom. Golven
äro emellertid så hala att det fordras generationer av
nykterhet för att kunna röra sig säkert på dem.

Sydafrikanerna älska dessa mörkröda hala golv och
trappor, där färgen är inarbetad i cement, som sedan
slipats och förlänats en högst karakteristisk men
farlig och förvillande glans. Ofta äro de så hala att
kvinnor med höga klackar bryta benen av sig. De begära
vanligen 1,000 pund per ben och rättegångar härom
äro mycket vanliga. Nyligen förlorade en stor, fet
dam sin process emedan hon enligt domarens utsago
haft för höga klackar för sin enorma kroppshydda.


Vi få en utmärkt lunch med foreller, ty en av
Crocodile Rivers många små bifloder flyter alldeles förbi
Hydro Hotel, som annonserar om forellfiske för sina
gäster. Efter kaffet kastar jag en sista blick in genom
bardörren. Den rike engelsmannen för just en
nylagad whiskygrogg till sina blåa läppar.

Klockan 1,30 lämna vi hotellet och fara igenom det
lilla Machadodorp. Det enda jag vet om denna
metropol är att den har en holländsk kyrka och att
somliga av de svarta äro kristnade men ha en egen
kyrkolokal. Det enda av intresse jag såg i stan var en liten
negerpojke som sprang i full fart med en literbutelj
på huvudet.

Ny högslätt med svarta vägarbetare och tältstäder.
Chris talar om jakt. Han jagar ännu antiloper och
wildebeests. Jag berättar att jag slutat jaga för länge
sedan. Chris:

— I'll finish, when I die.

Vi passera <i>Belfast</i> klockan 2,10. Kaffrerna kunna
icke uttala detta svåra ord utan säga <i>Blafas.</i> Väldiga
skogsplanteringar äro anlagda på stadens marker,
mest eucalyptus och furu, vilka trädslag endast kunna
användas till gruvtimmer och ved. De inhemska
värdefulla trädslagen kunna icke planteras. Ett uthugget
bestånd kan således icke ersättas. <i>Stinkwood,</i> ett
speciellt sydafrikanskt träd, lika bra som mahogny av
det bästa slaget, börjar bli sällsynt.

Boers i Kapkärror. Afrikansk boskap med väldiga
horn drivas av ett par negrer. En orm kryper på
vägkanten. Vi köra om Johannesburgståget som ej för
passagerare utan endast kol och styckegods till
Delagoa Bay. Koltåg. Åter koltåg. För sextio, sjuttio år

sedan funnos här så ofantliga hjordar av wildebeests,
att det kunde ta flera timmar, innan de passerat vägen.

Klockan 3,30 <i>Middelburg,</i> där vi denna gång
stannade för att göra ett par inköp. Vid närmare påseende
gjorde sig denna stad om möjligt bättre än då vi sist
reste igenom den. Nu verkade den villasamhälle med
vackra trädgårdar, häckar, pinjer. Kaktus. Japansk
basar. Köpte frimärken i ett <i>postkantoor.</i> Exotiska
handelsmän, av vilka jag endast antecknade Ismail och
Khan. Garager i oändlighet.

Ut på vägen igen. Får beta bland termitkullarna. Vi
närma oss gruvdistrikten. Klockan 4,15 äro vi i
<i>Witbank,</i> funkisstad med gottköpskramdigra japanska
butiker. Vägen går förbi kolgruvor och slagghögar. Vi
möta många bilar, som troligen äro på väg till
Krugerparken, ty det är helgdag i morgon, Kristi
himmelsfärdsdag.

Bilens skugga blir hastigt längre. Klockan är ½ 5
och det är snart natt.

Klockan 5. Denna kvällshimmel kort före
solnedgången är oändligt klar och hög. Men den övergår nu
till något vykortsblågrönt — vilket på rätt plats också
är vackert och detta är den rätta platsen. Prärien
storslaget mörknande åt alla håll.

Klockan 5,22 försvinner solen, men vägen tycks
brinna av en inre mörkröd glöd. Vi närma oss
<i>Delmas,</i> det är nästan nermörkt och vi få bensin
inpumpad av en halvnaken kaffer.

Vi resa förbi en guldgruva och höra ett ljud som
när bränningen slår mot en strand — det är
stamparna som krossa guldmalmen. Detta är världens

rikaste guldgruva. Den har fem schakt och guldådern
är 2—5 fot tjock.

Äntligen äro vi hemma. Jag säger hemma, ty under
resan ha vi lärt oss betrakta Chris Rabie som vår vän
och hans hem står oss öppet med nordisk gästfrihet.
Jag har lärt mig en hel del saker av honom, ty han
sitter inne med mycken visdom om djur och jakt och
detta betyder oftast detsamma som kunskap om
människor. Han är en tystlåten man och hans kropp och
dess rörelser ge intryck av lugn och överlägsen styrka.
Jag tyckte i början av vår bekantskap och särskilt då
jag fick tillfälle att se honom röra sig i Pretorius Kop
att han verkade <i>sävlig.</i> Men nu har jag andra åsikter.
När han går sakta i terrängen med hängande armar
och jag beundrar det intryck av styrka hans något
sluttande axlar ge mig och den väldiga bålens knappa
rörlighet, är det som om han vilade sig och
magasinerade styrka för oväntade strapatser. Och jag har
nu många gånger sett hans förmåga att blixtsnabbt
handla då situationen krävde det — att från skenbar
apati under bråkdelen av en sekund övergå till
intelligent aktivitet — då vi beforo de ofta farliga och ännu
ofullbordade vägarna i Krugerparken. Han kunde
behandla sin automobil i de mest kritiska situationer —
raffinerad beräkning då det gällde centimeter och
risken att få stanna i ett lerigt dike fjärran från
människor var stor. Jag hade anledning att försöka sätta
mig in i följden av ett haveri mitt i vildmarken. Jag
själv som var nästan invalid och någon annan,
antagligen Hugo Lindberg, hade måst stanna i eller vid
bilen och Chris och Stade hade måst skaffa hjälp.
Men var?


Naturligtvis hade Chris klarat saken, men jag
försökte fåfängt finna något litterärt nöje i att vänta en
natt bland rytande lejon och inte veta vad det blivit
av de andra. Sådant skulle jag för resten inte kunna
skriva om. Sådant kan man få läsa i varje nummer av
våra utomordentliga veckotidningar, där den gamla
romantiken uppträder i nog så enkel och lättfattlig form
för att få barn och gamla fröknar att rysa av fasa över
allt elände som finns i världen och av beundran för
hjälten som reder upp det hela med elegant säkerhet
trots alla gangsters, cobrors, krokodilers och
svärmödrars eller eleganta vampyrers slugt lagda fällor.

Denna kväll i Chris' hem skall jag minnas till min
död. Det enda som i någon mån störde mig var hans
och hans hustrus försök att ta livet av mig med den
myckna maten. Jag fann mig tvungen att simulera
hunger genom att så länge som möjligt sysselsätta
mig med varje rätt, men jag såg mig snart
genomskådad. När vi äntligen hunnit igenom middagen
började vi dricka kaffekask. Jag kan verkligen berömma
mig av att ha infört kaffekasken i Sydafrikas societet.
Vid kasken tinade Chris upp och började tala om
jakt förr och nu i dessa ängder. Han plockade fram
alla sina bössor av vilka flera varit med då det gällde
allvar. Det var arv efter hans förfäder, elefantbössor
med flintlås och gevär som han själv skaffat sig
under årens lopp, de sista av modernaste och
effektivaste slag. Det blev sent.

Jag somnade och vaknade egentligen inte förrän jag
tämligen tidigt —
</chapter>
<chapter name="Kristi himmelsfärdsdag 21. 5.">
<tab><tab><tab><tab><tab><tab><tab>Kristi himmelsfärdsdag 21. 5.

yrvaken befann mig stående i närheten av den
elektriska kontakt jag behövde för att åtminstone till det
yttre kunna förvandla mig från luffare till grand
seigneur med hjälp av min <i>Schick Dry Shaver,</i>
rakmaskinen, som jag inte kunnat använda sedan jag
sist vaknade i detta hem i Brakpan. Nu hunno vi se
oss litet omkring i det trevna hemmet och dess
environger, dock först sedan värdfolket åter sökt ta
livet av oss med mat och välvilja. Rött är
färgdominanten — cement med inarbetat mörkrött.

Brakpan är ett modernt samhälle med ett vackert
stadshus, högskola och bibliotek. <i>The Victoria Falls
Power Company</i> har en stor kraftstation här och några
av världens rikaste guldgruvor ligga runtomkring
staden, som har 54,000 invånare, av vilka 40,000 äro
färgade. Allt är välskött, rent, ändamålsenligt, verkar
välstånd, ty här är handelscentrum för många tusen
människor, som bero av gruvorna.

Chris' trädgård är liten men utsökt vacker, med
färg i, och ändå är det vinter nu. Men då han visar
att han har vitlöksplantering till skydd mot de vita
myrorna, slår det en plötsligt att man befinner sig i
ett land som för femtio år sedan var absolut
okultiverat. Öknen, okulturen, finns alldeles utom knutarna!



Mitt sällskap har kommit överens om att i natt ta
in på Johannesburgs förnämsta härbärge, <i>Carlton
Hotel,</i> grundlagt av Ivar Kreuger, som hann bygga de
två första våningarna, innan han gjorde konkurs —
påstås det. Sedan har det blivit tre våningar högre
och lär nu motsvara alla rimliga fordringar på den
allra modernaste komfort. God näsa hade vår store
nationalskurk i alla händelser. Han förstod, var hans
hotell skulle byggas och hur det skulle planeras.

Chris har lovat ägna förmiddagen åt oss. Han vill
ge oss en liten om ock ytlig föreställning om
begreppet <i>Johannesburg.</i> Kanske är det världens
viktigaste stad just nu — så länge <i>guldet</i> är värdemätare i
fråga om rikedom, lycka, olycka, grymhet, mat, kläder
och allt mänskligt på jorden. Därför vill han föra oss
omkring på gruvområdena. Jag vägrar absolut att gå
ned i någon gruva, även om jag kunde skaffa mig
tillstånd med hjälp av mina papper — har man sett
ett par moderna gruvor, förstår man på ett ungefär
hur alla de andra äro konstruerade. Och gruvor äro
icke sköna — de äro symboler av helvetet på — eller
under jorden. Man kan inte äta guld eller diamanter,
man kan knappast kläda sig med dem, men man kan
köpa bilar och flygmaskiner och vin och prydnader åt
kvinnorna, som härska, för guld och diamanter. Ännu
så länge!

Och man går inte ner själv och hämtar detta guld
och dessa diamanter utan man skickar, tvingar ner
sina fattiga bröder att gräva och hacka och svettas,
fylla sina lungor med dunster som man inte själv vill
inandas.

Å — när jag tänker på den mänskliga dumhetens

väldighet, vill jag rasa och döda! Och när jag ser en
lyxkvinna med sitt usla skinn pudrat och sminkat och
höljt i andra djurs skinn, skulle jag vilja skicka ner
henne i en av Johannesburgs guldgruvor eller
Kimberleys diamantgruvor och säga: Gräv, hacka, spräng
— här finns saker som lysa, glindra, blixtra — men
arbeta <i>för djävulen!</i> Först efteråt faller dig allt detta
till!

Och samtidigt vet jag hur lönlöst, hur dumt mitt
resonemang är! Inte kan jag ändra människorna och
inte är jag tillräckligt vis för att kunna göra dem
lyckliga.

Men jag minns just nu en fattig kyrkogård utan
kyrka långt uppe i Lappland. Den låg alldeles
bredvid banvallen, på vars krön vårt malmtåg gick på väg
till Abisko. Där funnos inga fina stationer dåförtiden,
inga turister hade förstört lapparnas hedniska glädje,
men Hjalmar Lundbohm var deras kung och goda
befrämjare och försökte giva dem det de hade rätt att
fordra av livet. Och <i>Maaherra,</i> Karl Johan Bergström,
stod som en ofantlig Gud mittibland dem och manade
gott för dem. Dessa båda visade mig den kyrkogård
jag nu minns. Och Hjalmar Lundbohm sade: »Här
vilar ett rallarlag och dess <i>kocka</i> (kokerska, Mädchen
für Alles) — du kan tro att hon var ett ståtligt
fruntimmer, en naturkraft som lagade deras mat,
plåstrade om deras sår och älskade en och annan bra
kamrat bland dessa vilda gossar. Om du finge välja
mellan Strindbergs <i>Aspasia</i> och den kockan, vem
valde du då?»

Jag tror att jag skulle ha föredragit kockan. Men
jag var för tillfället svarslös.


Lundbohm och jag hade nyligen umgåtts med
Aspasia i Stockholm — vi hade följt henne till tåget då
hon reste till Polen för att bli skjuten av sin unge
älskare — jag minns och kan när jag vill ännu känna
hennes avskedskyss på min orakade kind då tåget
ryckte till för att gå.

Jaja — kanske jag hade valt Aspasia! Men så goda
kolbullar som kockan kunde göra — där hade Aspasia
blivit bet. Tack och lov för att man vuxit ifrån sådana
där våldsamma ungdomshistorier! Men jag har haft
ett välsignat humör och låtit stormarna gå över mig.
Man böjer bara litet på huvudet — — —

Denna vackra majmorgon utanför Johannesburg och
på dess viktigaste gruvområde skall jag länge
minnas som något kalejdoskopiskt, främmande, grymt,
modernt — kanske det modernaste i världen just nu.
Framför mig ligger en stenbit med en gyllene
insprängning. Det är guld från en av gruvorna utanför
Johannesburg. Jag har inte hållit i något guldmynt
på länge — mina fingrar äro smutsiga av papper och
koppar och nickel — men när guldet kommer ut i
marknaden igen, skall jag minnas denna morgon i
Johannesburg, denna helgdag som är en arbetsdag, då
livet går sin jämna hemska gång som vilken vardag
som helst, om ock med någon hänsyn till de olika
religionerna. Men grottekvarnen måste gå, gå, gå.
Fast Chris försäkrar att denna dag är lugn emot de
andra, därför att den är helgdag. Jag lyckas snart
inbilla mig detta.

På grund av Chris' förbindelser få vi en
gruvtjänsteman som guide och denne förklarar allt utan vanliga
guiders döda svada.


Elvatusen färgade arbeta här i tre skift dag och
natt. Vi besöka deras kaserner. Somliga gå nakna
under trasiga filtar, andra ha skor och mer eller
mindre trasiga kläder. En del äro snobbar med caps
och slipsar, flera ha byxor och stoltsera i färgrika
filtar, skor och hattar. Stammen <i>Xosa</i> anses
oemottaglig för vanlig civilisation. Den får bo för sig
själv och vill vara för sig själv. Trots mina protester
tvingar guiden oss in i ett Xosalogement, där allt är
smutsbrunt, filtar, britsar, kroppar. En ståtlig och
smutsig man med vild uppsyn rullar ögonvitorna mot
oss och verkar kannibal, vilket han kanske är på
lediga stunder. Och jag ber honom om ursäkt att jag
stör — ty vad har jag egentligen inne hos honom att
göra? Men han förstår inte min dåliga engelska,
vilken för resten inte är så allvarligt menad, som ursäkt
betraktad.

Väldiga dammar med mörkt vatten. Högar av
eucalyptuspitprops. Ett regn har nyss renat luften, som
speglar sig och solen vackert i polarna mellan de
ofantliga etablissemangen. Men detta ser guiden inte
eller vill inte förstå att det gläder mig att studera.
Han tar mig i armen och inspirerar oss alla till ett
besök i negrernas badhus.

Det vart en upplevelse, något för själen att
minnas. Tänk er ett väldigt rum med plats för många
hundra personer, rinnande och sprutande vatten,
bassänger, några hundra negrer som efter arbetet i
gruvan tvätta sig innan de gå att äta. Tänk er allt detta
i skum belysning, blåa dagrar på morianernas
underbart vackra kroppar av umbra. Och tänk er själv vara
mitt inne i detta myller av blänkande muskler, sköna

och omedvetna rörelser och absolut brist på blyghet.
Om väggarna varit borta hade denna scen kunnat
utspelas i en glänta av den djungel som kanske en gång
var det paradis vi sparkats ut ur.

Men i ett paradis behövas kvinnor och sådant
funnos inte här inne. Läsarinnan bör dock betänka att
alla dessa människor här ha det bättre än i sina egna
kraaler, vilka totalt sakna moderna bekvämligheter. De
arbeta bara för att så snart som möjligt kunna resa
hem och köpa sig hustrur. Nya och bättre än de gamla
och helst yngre, ty dessa hålla längre.

När jag vill kan jag för min själs blick framkalla
dessa nakna negrer, men min lycka skulle ha varit
fullare om jag kunnat ha med mig några moderna
strandvägsstockholmskor som åskådare. Ty man
saknar oftast förmågan att njuta tillräckligt endast av ens
eget köns behag och fulländning. Här funnos
tillfällen till extatisk beundran och möjligheter för en
nordiskt blond fantasi att blygt drömma sig bort,
fjärran, söder ut, där tanken kan få svindla, där
måttlösheten kan börja.

Slokörade lämnade vi denna badanstalt med
föresats att aldrig hemma berätta om vår underlägsenhet,
men med övertygelse om våra förtjänster på andens
område. Där kunna vi ännu segra. Möjligen. Bara inte
stormakterna få bestämma.

Dessa negrer äro förnämt folk, ha ledigt en dag i
veckan, då de dansa. De ha egna grammofoner. Jag
kom i trängseln i en kö, vid vars början arbetarna
hämtade sina matpoletter, att prata med en man med
ståtligt kannibalutseende, skägg och vilda ögon och

jag frågade om han gillade maten. Hans blodsprängda
ögon lyste upp, då han sade:

— Of course I do. Get curry three times week.

Man må inte tro att gruvarbetarnas mat serveras på
vita dukar av sköna uppasserskor. Aldrig har jag förr
sett en så mekanisk utfodring. Vanliga bleckhandfat
användas i stället för tallrikar och portionerna äro
sagolikt stora. Men maten är tydligen förstklassig
som föda betraktad. Vi fingo se kolossala förråd av
kål, morötter, pumpor, lök, potatis, majs, bönor och
maskiner som tuggade sönder allt detta innan det
ångkokades. Chefen i en slaktarbod visade oss sitt
dagsförråd av kött, 5,500 pounds.

Matserveringen gick som smord — det var helt
enkelt imposant att se hur blixtsnabbt både de
serverande och de serverade skötte sina handgrepp — det
hela verkade en väl oljad maskin och tillfälliga fel
reparerades ögonblickligen utan att takten stördes.

Ett hus innehöll kolossala reservoarer med vassla,
andra med sur mjölk, som negrerna älska, andra åter
med gröt.

Vi fingo besöka kaffrernas bryggeri — väldiga
reservoarer med jäsande kafferöl. Jag vågade inte smaka
på det trots Chris' försäkran att det var gott — fast
det kanske gjorde sig bäst ute i naturen efter någon
stor kroppsansträngning.

Kvinnor finnas — naturligtvis. En gång för tjugu år
sedan utbröto oroligheter och saken ordnades. Tänk
er — 11,000 svarta vilda karlar utan kvinnor.
Explosion, Mont Pelée!!

Men vi ha bråttom ty vi ha lovat äta lunch med
ingenjör Johan Drakenberg, hans fru och dotter på

Carlton Hotel. Chris försäkrar emellertid att vi först
måste bese världens största fläkt, den som sköter om
luften nere i denna gruva. Vi bli föreställda för dess
föreståndare som är mycket stolt över sin apparat.

Fläkten drives av en maskin på 1,500 hästkrafter
och är 36 fot i diameter. Då jag säger åt dess
ingenjör att en sådan maskin inte borde saknas i något
hem, tittar han på mig som om jag nyss sluppit ut
från en idiotanstalt och försäkrar att det är
fullkomligt lika frisk luft nere på 8,000, 9,000 fots djup som
här uppe. Förr i världen fingo arbetarna tuberkulos
efter någon tid. Nu är den borta, försäkrar han.

Men jag har nyligen läst i en sydafrikansk tidning
att gruvorna fortfarande äro härdar för tuberkulos.

När vi ta avsked av den sympatiske fläktingenjören,
beställer jag en hälften så stor fläkt som denna för
mitt hem i Sverige. Han skakar sorgset på huvudet
och överlämnar mig i Chris' vård.

Solregn ute. Vackert och ångande. En svart man i
röd filt går med danssteg uppför bryggan som vi
lämna.

Vi resa genom Boksburg, »important gold mining
centre. Municipal Valuation £ 2,005,681». Vackra
villor, bostäder åt gruvornas engelska tjänstemän och
arbetare. Utanför stadens fängelse står en kö av
fångar, hopkopplade två och två.

— De ha varit ute i natt utan tillstånd och
antagligen ställt till bråk.

Det ser underligt ut — dessa fjättrade svarta fångar
i en modern vacker villastad! Det måste vara något
fel på något håll i detta underliga, mäktiga, hemska,
smala band av gruva vid gruva, 50 engelska mil långt.

Men vilken fulländad organisation kräves icke för att
hålla ihop allt detta och vilket ansvar! Om det finns
något ansvar!

Jag ser ett upplag av något som ser ut som
kvarnstenar. Chris förklarar. Det är <i>cementpancakes</i> som
användas i stället för pitprops i gruvorna. Träden
räcka inte till.

Chris kör oss till Carlton Hotel. Vi ta avsked. Vad
skall man säga vid ett sådant avsked? Men vi ses
kanske igen. Farväl, old chap !

Carlton Hotel är verkligt ståtligt. Jag tycker just
nu att det är elegantare än något av de hotell i
London, Paris och New York som jag hedrat med mina
besök.

Johan Drakenberg kör oss efter lunchen till
zoologiska trädgården där vi komplettera våra kunskaper
i Afrikas fauna. Men vad isbjörnen skulle göra för
nytta där bland alla apor och andra exotiska djur, kan
jag inte förstå. Denna Zoo är bland de vackraste och
bäst skötta i världen. Jag studerar så noga jag kan
girafferna, flodhästarna och noshörningarna. Men jag
måste gång på gång söka upp sekreterarefåglarna,
vilkas värdighet synes vara större här än i Kruger
National Parks frihet. Men möjligen simulera de
värdigheten. Deras ögon se vilda ut och presentera
främlingen en absolut likgiltighet. De tyckas på förhand
vara övertygade om att jag inte har någon <i>mamba</i>
eller cobra i fickan att mata dem med.

Jag är ledsen över att mina bens tillstånd inte
tilllåta mig att göra så långa promenader i denna Zoo
som jag vid full vigör skulle ha velat. Men fru

Drakenberg har tålamod med min invaliditet och jag får
vila framför de djur som intressera mig mest.
Trädgården är full av promenerande — jag undrar om jag
inte har rätt då jag tycker att ett uttryck av
hemlöshet vilar över alla ansikten jag möter. Men alla vita
äro ju ganska färska immigranter här. Och plötsligt
får jag en stor känsla av ensamhet, av hemlängtan —
solen skymmes, allt blir trist. Det är alla dessa djur
som höra hemma här, dessa lejon och antiloper och
tjockhudingar, och det är jag som är instängd, fången
långt borta från hemmet. Vad hjälper det mig att jag
går på guldgrund, att en av världens ekonomiska poler
finns här under mina fötter — — — Men nu komma
Drakenberg och Hugo och lyfta upp mig ur mina
penséer. Vi äro inviterade till middag hos ingenjören
och han vill först visa oss litet av Johannesburgs
situationsbild. Han är en utmärkt <i>cicerone.</i>

Gästerna hos ingenjör Drakenberg voro
ingenjörerna <i>Sandström med fru, Nordström</i> och författaren
och globetrottern, utgivaren av den utmärkta
tidskriften <i>AFRICA, revealed by words and picture, Aleko
Lilius.</i>

Middagen blev glad och svensk — det dröjde inte
länge förrän alla voro bröder som tyckte sig ha känt
varandra länge. Särskilt intressant tyckte jag det vara
att träffa Aleko Lilius, vars alla böcker jag läst och
vars öden jag följt med spänning fast ledsamt nog
bara på avstånd, ehuru han en gång som ung
gymnasist i sällskap med ett par likasinnade äventyrare sökt
mig i Grisslehamn. Jag hade inte varit hemma, men
ungdomarna hade omhändertagits av min hustru som
försett dem med det som hör till livets nödtorft.


Det är uppfriskande att träffa människor som ha
rest mycket och alla gästerna här kände till jordklotet
bättre än de flesta. Om jag inte minns fel är ingenjör
Sandström i den världsomfattande Axel Ax:son
Johnsons tjänst, medan ingenjör Nordström är anställd i
något som man kan kalla <i>Internationella
Diamantborrningsbolaget.</i> Han har levat i det inre Afrika länge.
Två år har han bott i Texas, som visst inte består av
folk som måste kunna skjuta från byxfickorna. Det
påminner mycket om Sydafrika. Nu måste han hem
till gamla Sverige ett slag. Malarian ansätter honom
våldsamt.

Aleko Lilius är säkerligen en mycket orolig ande,
om man får döma av hans böcker och hans
medlemskap av The Explorers Club i New York. Personligen
har jag inte träffat många som upplevat så mycket
som han. Jag fick en bra historia av honom, som jag
inte vill undanhålla vare sig allmänheten eller mina
kamrater i Svenska Akademien.

År 1927 befann han sig som krigskorrespondent i
Nanking, där han träffade Chiang Kai-Shek, vilken
redan då inte var obekant som kinesisk generalissimus,
Denne krigare ville tydligen snobba med sin lärdom i
europeisk litteratur och frågade Lilius, om han hört
talas om en internationellt välbekant bok:
»<i>Gothenburgh—Berlin</i>». Synd bara att författarinnan var
oförbätterlig alkoholist!

Det låter tänka sig att orden <i>Gothenburgh—Berlin</i>
uttalade på engelska med kinesisk accent kunna
uppfattas som <i>Gösta Berling.</i> Men generalen eller hans
sagesman hade en alltför dimmig uppfattning om

bokens hjälte och dess författarinna och förväxlade
dessa på ett sorgligt sätt.

Stundom längtar Aleko Lilius ännu tillbaka till
Filippinerna som han känner så väl till. Han är för
övrigt raja på en liten ö som tillhör Joloarkipelagen,
<i>Mamanok.</i> Dess ytinnehåll är 143 ½ har — men det
räcker ju för en ensam Ahasverus, som han kallar sig
själv. Om jag får tillräckligt med pengar för den här
boken, skall jag skriva till Aleko och fråga om ön
är till salu och om rajavärdigheten inte kan ta skada
av min egenskap av hemmansägare i Grisslehamn. Ty
jag vill gärna bli raja. Det skulle se pampigt ut i
Statskalendern. För andra intresserade kan jag
berätta att ön ligger 65 kilometer söder om <i>Zamboanga</i>
på Mindanao och 48 kilometer norr om Jolo.

Av ingenjör Drakenberg fick jag som minne en stol,
negerarbete, vars säte består av råa oxhudsremmar.
Jag passar på att tacka både för den och det vänliga
bemötandet ännu en gång. Det blev sent för mina
åldriga ben, särskilt som jag på hemvägen fick hämta
en present även hos Aleko Lilius ur hans samling
<i>exotica.</i> Det var ett träsvärd från Filippinerna.
Angående detta fick jag för kort tid sedan ett brev från
<i>rajan av Mamanok:</i>

»Träsvärdet jag gav dig <i>får du inte kasta bort,</i>
emedan det har historiskt värde. Närhelst du vill bli
av med det eller din fru inte tål det mera, skräpigt
som det är, så låt mig veta det och jag skall bli glad
att ta igen det. Har jag någonsin talat om dess
blodiga historia? Över tusen manobo och bagobo blevo
slaktade, ledda av Datu (hövding) Gono, som sålde
dessa magiska svärd till djungelfolket på Filippinerna

för fem pesos stycket. Magin bestod i att envar som
köpte ett dylikt svärd blev oövervinnelig och kunde
erövra världen. Well, det gick helt enkelt inte, och det
hela slutade i en tragedi.»

Aldrig trodde jag att ödet skulle visa mig så rätt,
då jag av pur hövlighet valde den pjäs som föreföll
mig obetydligast och billigast bland allt underbart på
Alekos väggar. Å nej, sådant ger man inte bort, man
vakar som en drake över dylika skatter. Vill min finske
vän ha svärdet tillbaka, får han erövra det själv och
hemma hos mig. Själv tröttnar jag inte på det,
särskilt sedan jag i den ganska sparsamma vederhäftiga
litteratur som behandlar Malajiska arkipelagen fått
reda på den utmärkta boken <i>Odyssey of the Islands</i>
av Carl N. Taylor, en man som hade något slags
anställning vid universitetet på Filippinerna, men
lämnade denna och sökte sitt livs äventyr bland
bajaosjörövare och huvudjägare, med vilka han blev intim
vän. Även han berättar om Gono och hans magiska
vapen och om hans efterföljare, hövdingen Mampurat,
som ur ett levande träd snidat en krokodils avbild, i
vilken den store anden Alankat tagit plats och lovade
alla som gjorde uppror den eviga saligheten. Polisen
lyckades endast med stor svårighet kväva dessa båda
herrars allvarsamma revolter. Gono dödades år 1925
och Mampurat 1927.

Ett svärd som påminner om det jag fått av Aleko
Lilius — efter Taylors beskrivning att döma — hänger
nu i polisens högkvarter i Zamboanga.

Tack, Aleko!
</chapter>
<chapter name="22. 5.">
<tab><tab><tab><tab><tab><tab><tab><tab><tab><tab>22. 5.

Ett pund kostade min natt på Carlton, fast jag valt
ett av de enklaste rummen. Men jag är ju Kreugers
landsman, omätligt rik och vet knappt var jag skall
göra av mina pengar. Det regnade då vi klockan 8
förmiddagen embarkerade i planet <i>Sir Benjamin
D'urban.</i> Klockan ½ 9 var det soligt igen fast något
gropigt i luften.

I dessa maskiner talar man utan att behöva höja
rösten nämnvärt. Och man vill gärna tala ibland och
glädja sig med reskamraterna åt något vackert eller
egendomligt. Här finns av båda slagen. Vi fara just
nu över ett erosionslandskap som mot den mörka
horisonten ter sig som en ofantlig stad av förhistoriska
jätteborgar. Belysningen är alldeles fantastisk. Det är
en operascen, vars fond en konstnärsgud målat, en
stor skald med en palett av romantik och penslar av
tyfoner.

Klockan 9 rusa vi lugnt över glesa, solbelysta moln
och om fem minuter följer oss en regnbåge över ett
landskap av mörkt guld.

Åter en fond av mörka borgar eller låga vulkaner
mot soliga moln under en grön strimma luft — resten
regnskyar.

Klockan 9,30. Nu över solbelysta moln från
horisont till horisont. Vi flyga 9,000 fot högt. Allt under


oss är vitt och man skulle vilja stiga ur en stund och
kasta snöboll. Jorden består av en omätlig snövidd
under ett blått valv. 10,000 fot högt klockan 9,45.
Min själ består av en lugn yta utan krusning. Ingen
svart bris stör detta underliga hav som är inom mig.
Jag är nästan lycklig. Planet är en trygg, beslutsamt
surrande broms.

Klockan 9,50. 9,500 fot. Inne i moln. Klockan 10.
8,500 fot. Vi se åter jordens sammet mellan molnen
och vi se havet. O, Thalatta! Nu se vi ned på
sockerrörsplanteringarna vid Durban. 3,000 fot, vita
bränningar randa den gråa sjön. Klockan 10,05 göra vi
en sväng över havet och sänka oss hastigt ned till
flygfältet. Det krasar litet inne i öronen, när jag
sväljer. Klockan 10,10 stiga vi ur maskinen. Jag är
dödstrött, ty jag kom inte i säng förrän klockan 2 i natt.
Jag som hemma lägger mig klockan 7—8
eftermiddagen — inte förmiddagen, vilket någon välvillig bov
alltid passar på att insinuera, då jag skryter över mitt
regelbundna levnadssätt.

En bil för oss till Royal Hotel vid Smith Street och
jag somnar sedan jag givit negern ordres att inte
väcka mig utan låta mig vara i fred tills jag själv
behagar stiga upp. Även om själva Fan skulle söka mig.

Men just då jag känner mig sjunka in i Nirvana,
rycker negern upp dörren och ropar:
— <i>Fun!</i>

Jag är yrvaken och tror att någon vill driva med
mig. Den vill jag mörda. Vad menas det med att ropa
»<i>fun</i>» (skämt, skoj) till en äldre herre som vill sova.

Jag bad negern dra — för att använda en gammal
bra småländsk besvärjelse — »så många mil in i

helsike som det finns hår på hästar i sju
konungariken».

— Ni har ju lovat att lämna mig i fred och nu vill
jag vara i fred. Gå er väg, annars skjuter jag.

— Fun! säger den boven en gång till och
försvinner. Men jag hinner knappast känna att jag möjligen
skall kunna somna in igen, förrän denna ohängda
svarta broder rycker upp dörren en gång till och
ropar sitt fördömda: Fun.

— Shut up, you bloody son of a gun, or I'll kill
you! skriker jag i fullt raseri och söker efter ett
tillhygge.

Med fasan målad i sitt svarta ansikte flyr negern, ty
han ser att jag menar allvar. Inom ett par minuter
sover jag som om jag aldrig varit till.

Jag drömmer att jag vaknar vid det att en lång karl
står vid min sänggavel och säger:

— Hands up! Give me all your money!

Jag gnuggar sömnen ur ögonen och ser min
reskamrat Julius Stade stå där som en skuggbild på
grund av skymningen innanför de neddragna
gardinerna och han säger verkligen, fast på svenska:

— Albert, du måste ge mig alla dina pengar.
<i>Kaaparen</i> har inte kommit från Beira än och Hugo och jag
kan inte klara frukosten — åtminstone är vi inte
säkra på det.

Nu först vaknar jag till fullt medvetande.

Hellen Hjertstedt förvarar våra pengar i <i>Kaaparens</i>
kassaskåp och vi ha inte tagit med oss mer än vi
behövde till Krugerparken. Jag orkar inte äta på
grund av trötthet och nu ha Hugo och Julius spelat
gourmeter inne i matsalen, betjänade av turbanprydda

indier. Julius får min kassa och jag skall somna i
lugnt medvetande om att jag hos konsuln kan få så
mycket jag vill tills <i>Kaaparen</i> kommer. Jag har också
fått reda på att negern med sitt <i>Fun</i> menat <i>Phone,</i> den
här brukliga förkortningen för ordet telefon. Negrerna
ha klent begrepp om den engelska som talas i
Oxford och Cambridge. Denne svarte gentleman har
emellertid svurit att inte mera gå in på ett rum, där
en galning, som kan företa sig vad som helst så länge
han är i frihet, får vistas utan att vara slagen i järn.
Inte kom jag heller i hastigheten ihåg att Julius Stade
fått min dörrnyckel sedan han lovat låsa in mig
riktigt säkert så att ingen kunde störa mig. Negern hade
kommit in med en av hotellets nycklar.

Men nu behöll jag nyckeln, låste själv in mig och
somnade.

Klockan 2 väcktes jag av Birger Liljestrand som
vänligt nog åter erbjöd sina tjänster och dessutom
ville se oss på middag hemma hos sig. Han
försäkrade att vi inte behövde mera pengar än dem vi hade
och <i>Kaaparen</i> skulle komma i kväll eller tidigt i
morgon. Till dess ville denne av Gud själv sände agronom
köra oss i sin egen bil vart vi ville och visa oss vad
vi ville. Men jag längtade verkligen efter lugnet i ett
privathus och gammaldags svensk-norsk vänlighet.

När vi kommit i lugn berättar Birger Liljestrand en
del av sina erfarenheter i Afrika, och jag njuter av
hans trygga sätt att tala och av hans kunskapsrikhet.
Han har verkligen svar att ge på de flesta av mina
frågor och man hör genast att han haft ögonen med
sig överallt där han varit. Detta är annat än att söka
upplysning av en missionär. I de flesta fall ha dessa

skumraskfigurer på grund av sin brist på bildning
alldeles missuppfattat infödingarnas psyke. Men jag
vill sluta att skriva om sådant. Jag känner raseriet
vara i antågande.

Vi tala om svenskhetens bevarande i utlandet.
Underligt nog finns det svenskar som påstå sig ha glömt
svenska och inte heller vilja vara det. Lyckligtvis äro
dessa individer sällsynta. Men det finns många som
inte hört svenska på många år och ha glömt språket
och ändå vid alla tillfällen söka liva upp sitt minne
av modersmålet. Liljestrand hörde en kväll på en
krog en man som svor alldeles förskräckligt, och
frågade honom på engelska om han inte var svensk, ty
så kunde endast en svensk svära — så oskuldsfullt
naivt trovärdigt i motsats till ederna i den lägre
engelskan, vilka uteslutande äro vidriga och bara röra
sig om begreppet <i>sex.</i>

— Yes, svarade svärjaren, men han hade alldeles
glömt svenska. Emellertid började Liljestrand resonera
med honom och gamla minnen vaknade. Snart bröt
han på svenska och några timmar senare talade han
riktigt bra. Han var en skeppsbruten sjöman som
sanslös drivit i land, upptäckts och förts till ett
sjukhus, där han fick en massa rysliga sår hopsydda —
han visade ärren efter dem. När han frisknat till, gav
han sig på luffen uppåt Zululandet, slog sig på
odling av något och var nu en välbärgad man och
hygglig prisse som inom kort kunde börja med sin
barndoms svenska svordomar igen.

Jag får reda på en del fakta om några etnografika
jag köpt, bland annat en <i>knobcarries,</i> ett slags käppar
med en rund klump i ena ändan, utmärkta mord- och

jaktvapen, med vilka <i>natives</i> fortfarande jaga harar
och antiloper. Men enligt S. A. U:s lag får knoppen
ej vara mer än tre tum i genomskärning. De svarta
kunna ju inte läsa lagen, men kunna de stoppa in
knoppen i munnen, är storleken tillåten och anses
ofarlig på negerskallar, vilka i hållfasthet söka sin
like i naturen. Det tjänar ingenting till att slå en
neger i skallen med knuten hand. Man bara krossar
sina egna fingrar.

Middagen hos Birger och Ragni Liljestrand skall jag
minnas som något säreget angenämt. Vi passades upp
av deras zuluboy, en intelligent ung man som med
beredvillighet svarade på de klokt avfattade frågor vår
värd ställde till honom för att vi skulle få någon
aning om negrernas synpunkt på sig själva och oss.
Av pur hövlighet mot båda parterna ville jag inte
skriva upp frågor och svar, men stundom ångrar jag
att jag inte gjorde det. Siffror tyckas negrerna ha
svårt för, hur intelligenta de eljest äro och det är
sällan någon vet sitt födelseår exakt. De sätta det
vanligtvis i relation till någon katastrof, någon
märkvärdig händelse. Denne zuluneger tänkte mera på
framtiden än det förflutna och hans ögon tycktes lysa
upp då samtalet föll på allt han skulle göra då han
tjänat ihop så mycket att han kunde företaga sig något
i sin hembygd — köpa kreatur och sedermera hustrur.

År 1921 föll snö i Dundee, en stad NNV om
Durban. Något sådant hade inte hänt förut i mannaminne
och inte heller senare. Alltså säger man i Dundee:
»Jag är född året innan snön föll», eller »jag föddes
då det stora kriget började.»
</chapter>
<chapter name="23. 5.">
<tab><tab><tab><tab><tab><tab><tab><tab><tab><tab>23. 5.

Klockan 9 är jag ombord på <i>Kaaparen</i> som kom i
hamn i natt försenad av regn som ej tillät längre sikt
än några meter. Det är fortfarande ett herrans väder
och jag håller mig ombord, badar grundligt och
möblerar i min hytt, skriver brev, dechiffrerar
anteckningar gjorda i bil under resan till parken et cetera.
Dessutom tvingas jag att prata relativitetsteori med
en amatörastronom, som endast därför att jag råkade
nämna Svante Arrhenius' namn och antydde att jag
verkligen bett honom om förklaring på teorin en gång,
trodde att även jag måste vara en stor matematiker
och världsförklarare. Jag berättade att jag var
omöjlig i matematik, vilket inte hindrat mig från att vara
god vän med Svante A., men amatörastronomen hörde
inte på mig. Hans ögon blevo en drömmares, en
fjärrskådares, och han började prata som en kvarn. Han
ansåg Einstein vara en mycket stor tänkare, men ville
i stället för <i>tiden</i> som fjärde dimension ha <i>trögheten.</i>
Jag fick Hellens tillstånd att bjuda mannen på en
whiskygrogg och det hade han intet emot — han
drack flera stycken ganska starka och blev ännu mera
talför och drömmande. Slutligen hämtades
astronomen av något bud, men sade lugnande att han skulle
komma igen och då visa mig de två brev han fått
från Arrhenius. Jag drog en suck av längtan då det


förkunnades att lunchen var färdig och tog brådskande
avsked.

Efter lunchen kom han tillbaka, men jag hade redan
hunnit smita in i övermaskinistens hytt och var
oåtkomlig. Men senare på aftonen kom ett bud
medförande en massa maskinskrivna för mig absolut
obegripliga papper med en oändlighet av ekvationer som
väl voro lika många världsförklaringar.

Just nu hittade jag ett av papperen i en av mina
stora skissböcker.

Dess titel är:

<i>The nature of the spherical allembracing Universe
or the basestructure of our world by</i> o. s. v.

Jag skall verkligen läsa uppsatsen vid tillfälle, ty
när jag nu bläddrar i en av mina annotationsböcker,
ser jag att författaren är medlem av flera
astronomiska och matematiska sällskap runt jorden. Men det
måste väl vara något ämne till matematiker i mig
ändå som lyckats hålla detta jättesnilles intresse uppe
bortåt tre timmar — visserligen med hjälp av whisky
— och visserligen var det han som pratade mest —
men ändå!

Valstationen får vara för mig i det här vädret, och
jag har för övrigt sett sådana på Island. Jag känner
lukten och på någon vind i Grisslehamn ligger ännu
en hög valbarder som jag köpte i Tromsö för länge
sedan. Jag äger dessutom en valtand och
benkonstruktionen av en vals inneröra. Jag är med ett ord
expert.

Försöker trots det dåliga vädret ta en promenad i
bil, men det regnar så att man inte har någon glädje
av fönstren. Och när jag stannar vid en tobaksaffär

för att köpa cigarretter blir jag genomvåt under de
sekunder jag behöver för att gå fram och tillbaka
över trottoaren. Här hade sjöstövlar varit
välbehövliga, vilket jag vid min hemkomst anförtrodde
kaptenen. Han hade för tillfället bråttom, men jag passar
på att här citera ett brev som jag fick från honom
i somras, vilket behandlar hans erfarenhet av stövlar.

Jag menar stövlar av läder att använda i lämpligt
väder — inte människor som förtjäna namnet på grund
av olämplighet i umgänget.

Av professor James Strandberg fick jag vid ett
illustert tillfälle en litografisk bild framställande
viktiga scener ur Carl XII:s liv. Detta ovanligt
undermåliga konstverk, tryckt i Tyskland under förra
hälften av 1800-talet, skänkte jag med varm hand åt
Hellen Hjertstedt, den intensivaste beundrare av Det
Svenska Lejonet, som någonsin levat. Han skriver till
mig följande:

»Då jag av dig fick den grant litograferade tavlan
med bilder ur Kungens liv, drogos genast och dragas
allt fortfarande mina blickar till den som föreställer
descenten på Själland. Kungen går i vatten uppåt
halva stövelskaften och min första tanke, då jag ser
stövlar, är denna: Äro de vattentäta? Den som seglat
i trettiosju år förvånas inte av en dylik tanke eller
fråga.

Mina första års bittra erfarenheter av otäta
sjöstövlar äro djupt inetsade i minnet. De förbannelser jag
utöste över min första sjöstövelleverantör tar jag inte
tillbaka. Han var en skojare som sålde utrustning till
sjöfolk och hade sin affär vid foten av Stigbergsliden
i ett hus med det vilseledande namnet Emaus.


Denne knöl är väl för länge sedan död och kanske
låter Fan honom gå i otäta stövlar i iskallt vatten och
hala brass i lika otäta och klibbiga oljekläder som
han sålde till mig, den oskuldsfulle 17-åringen.

Då jag sedermera kom mig upp i världen och fick
min 1:e (enda) styrmansplats på skeppet 'Edith' från
Uddevalla hade jag tidigare förtänksamt nog, medan
jag 'läste' i Göteborg, beställt världens finaste och
tätaste sjöstövlar hos skomakar Engelbrektsson vid
Bangatan. 7-falt välsignat vare den mannens minne,
ty han var ren gammal då och är väl nu högtsalig hos
Gud. Och han förtjänar det i sanning! Han gjorde mig
ett par stövlar för 28 (tjuguåtta) kronor — en stor
slant vid sekelskiftet. Stövlarna voro täta som 'helt
trä' med svinblåsor inlagda mellan bindsulor och
mellansulor. Mig veterligt hade Engelbrektsson endast
en farlig konkurrent vid tillverkning av stövlar åt
issågarna, som behövde goda doningar, och det var en
liten puckelryggig godsint gubbe vid Landsvägsgatan.
Hos honom var jag först. Vid beställningen bjöd han
på 'en klar'. Då jag 14 dagar senare skulle hämta
stövlarna, var periodsupningen ännu inte slut och den
puckelryggige frånsade sig beställningen (man skall
aldrig påskynda en konstnär), och ädelmodigt nog
rekommenderade han sin ende men farlige konkurrent
Engelbrektsson.

Jag hoppas nu att den puckelryggige i likhet med
Engelbrektsson fått den lön för gott och ärligt arbete
den hedersmannen förtjänat.

Jag såg ett par färdiga fiskarstövlar hos den
puckelryggige. Enligt min ödmjuka mening var det paret ett
fullödigt konstverk.


Toledoklingor, Stradivariusfioler och Orreforsvaser
må stå som mönster i sina klasser. Men minns att det
gör även att par vattentäta sjöstövlar, förfärdigade av
ett par konsthantverkare sådana som Engelbrektsson
och sal. puckelryggen. Fråga din vän Bruno Liljefors,
om jag inte har rätt härvidlag!

I Rigas <i>Schwarzhäupterhaus</i> såg jag för några år
sedan den stövel Carl XII förlorade i ett träsk vid
Narva. Den föreföll vattentät och välgjord. Ehuru
ridstövel hade den sjöstövelns ädla linjer. Den
karolinske skomakaren visste nog att kunderna skulle
komma att plumsa i både salt och sött vatten.»

Som man ser har kaptenen lika bra reda på
begreppet stövlar som om allt sjömanskap. Och här har
han ju enligt sin vana lämnat en liten bit
kulturhistoria om stövlar. Sådan är han och jag vill här
passa på att försäkra, att det bästa i den här boken
är kaptenens iakttagelser. Jag skäms.

Birger Liljestrand kommer ombord. Jag passar på
att förhöra honom litet om termiter och andra myror,
vilkas stackar jag sett under bilresan. Här vill jag
endast anteckna att de små stackarna, som äro de
vanligast förekommande, bebos av en art fältmyror, som
bara äro otrevliga, medan de vita myrorna äro
ohyggliga. Det är de som äta upp allt trä. Vita
myrdrottningar äro så stora att de nätt och jämnt få rum
i en tändsticksask. Deras utseende är något av det
otäckaste man kan få se i Afrika — runda slemmiga
massor, vilka liksom andas under vidriga ut- och
ingående rörelser av det obehagliga skinnet.

Alltid får man lära något. Och sedan blev jag
tvungen att föreställa mig för de nya passagerarna

ombord. En missionär som efter mångårig
välsignelsebringande verksamhet bland de svarta reser hem med
sin fru och tre lejonhudar. Det blir något att visa för
de trogna i Grönköping! Ett par vid missionen
anställda äldre damer verkade mycket behagliga i
umgängelsen. Några andra figurer av globetrottertyp
sågo ut som om de helst ville vara för sig själva.

The captains table ser nu ut så här: Fru Signe
Nilsson, en skånsk dam som varit några månader i
Sydafrika på besök hos en bror, affärsman, och nu reser
hem till Hälsingborg. Hon lovar vänligt att låta mig
välja ut vad som passar mig av de många fotos hon
tagit och ämnar ta på resan. Vidare Hugo Lindberg
som känner ett styng i hjärtat vid tanken på
skilsmässan från sina svarta bröder. Jag, som gläds åt
att min gikt är på retur. Och naturligtvis kaptenen
som tycks sörja över att jag övergått från skattefritt
pilsnerdricka till sydafrikanskt och norskt exportöl av
fruktansvärd styrka. Detta för att experimentera med
min hälsa.
</chapter>
<chapter name="24. 5.">
<tab><tab><tab><tab><tab><tab><tab><tab><tab><tab>24. 5.

Vi kvarhållas av storm och regn, ligga fångade i
hamnen som i en fälla. Ingen båt kan komma ut eller
in. På tjugufem år, säger lotsen, har det inte varit så
svårt väder här. Inloppet till hamnen är smalt och
inte djupare än 40 fot. Efter varje svår storm hålla
två mudderverk på med uppmuddring av det.

Bakom oss vid kajen ligger en stor italiensk ångare
<i>Duiglio,</i> 23,000 ton, som förlorat sitt ankare och inte
kan gå än. Hellen som är <i>historicus Dei gratia</i>
upplyser att den har sitt namn efter den romerske
konsuln Gajus Duilius, som under första puniska kriget
år 260 f. Kr. vann den första stora sjösegern över
kartagerna, och detta till stor del tack vare den av
honom uppfunna <i>änterhaken.</i> Så nu vet jag det. Men
lärdom är inte tung att bära.

Hugo och jag ta en bil och resa ut på norra piren
för att på nära håll beundra de kolossala brottsjöarna.
Stormen tjuter och regnet går parallellt med
horisonten — fast den senare se vi inte — — —

Jag har aldrig sett sådana brott, inte ens i Norra
Ishavet och aldrig <i>hört</i> sådan storm. Chauffören är
rädd att hans åkdon skall sopas i sjön. Men jag står
i lä om bilen — om det funnits något lä, ty regnet
tycks nu komma även nedifrån — och lär mig brottens
teckning och färg utantill, ända tills jag känner att


skorna äro som handskskinn och att jag kan pumpa
vatten med tårna. Vi resa hem och byta kläder.
Klockan blir två och lotsen förklarar att det blir omöjligt
att gå i dag. Ja, det finns ju ett sätt: att försöka med
starkaste fart gå över baren mellan pirarna! Men
kaptenen vill inte våga försöket.

Regnet upphör och solen strålar härligt igen, men
stormen fortfar. Herrskapet Liljestrands hämtar oss
för att vi skola få tillfälle att se plagen i storm
nedanför <i>Marine Parade.</i> Det är storslaget vackert och
sanden är full av badande som leka i det yrande
solbelysta skummet. Unga damer i minimala baddräkter
komma ut ur lyxhotellen och gå helt ogenerat över
den av människor och åkdon myllrande gatan ned till
plagen.

Vi slå oss ned utanför ett av lyxhotellen och dricka
vårt te. Ett par herrar Pihl komma till och en ung
pastor Harald von Sicard, av baltisk släkt, missionär
i Svenska kyrkans mission i S. Rhodesia, språkman,
specialist på arbantuspråket, prästvigd av Nathan
Söderblom, vars minne även här nere är aktat och
ärat.

Vi resa ombord lagom för att träffa hamnkaptenen
mr Wright som gör vår kapten en visit. Han tror att
vi kunna gå i morgon. Utanför ligga flera väldiga
båtar, bland dem postbåten, och hålla sjön.
</chapter>
<chapter name="25. 5.">
<tab><tab><tab><tab><tab><tab><tab><tab><tab><tab>25. 5.

Storm och solsken. Jag ger mig ut på piren igen
för att studera sjön men håller mig sedan vackert
hemma. Klockan ½ 4 kommer mr Wright åter ombord
och försäkrar nu att vi kunna gå tidigt i morgon.
Omväxlande moln och sol. Möjligen har stormen
bedarrat något eller också har mr Wright suggererat mig
denna åsikt. Detta är <i>begreppet storm på Indiska
Oceanen.</i> Jag går tidigt till sängs.
</chapter>


<chapter name="26. 5.">
<tab><tab><tab><tab><tab><tab><tab><tab><tab><tab>26. 5.

Klockan <small><sup>1</sup></small>/<small><sub>2</sub></small> 7.

Jag har just vaknat, då Julius Stade kommer in i
min hytt och säger:

— Vill du se, hur vi går över baren, får du gå
upp nu!

Vi äro loss från kajen. Durban ligger i
morgongryning, yrvaket. <i>Duiglio</i> ligger kvar. Dess väldiga skrov
ser förnämt majestätiskt ut.

En bogserbåt hjälper oss att vända fören mot baren
genom att skjuta på. Adjö med den! Nu äro vi
ensamma. Molnen börjar glöda — vi få vackert väder.
Vi äro först utgående båt, en stolt känsla i detta
väder. Solen bryter fram genom ett moln. Det ljusnar
över inloppet, utanför vilket brotten välva sig mäktigt
mellan pirarna. Tre valbåtar före oss rulla våldsamt.
Nu pirarna! <i>Kaaparen</i> börjar sätta i sjön. Södra piren
är mycket nära oss och höljes i väldiga skummoln.

Detta är liv! Detta är skönt! Vi börja rulla så smått.
Lotsbåten kommer för att hämta lotsen, som med ett
elegant hopp, väl avvägt i den arga sjösättningen, i
nästa sekund befinner sig på eget däck. Jag
applåderar och vinkar åt honom från bryggan. Han ler med
en fulländad honnör. Farlig karl för kvinnor! Aj aj aj!
Vackert var det i alla fall.



En mängd fartyg, stora båtar, som legat och hållit
sjön tre dagar, våga sig ännu ej in. Deras stackars
passagerare äro vid detta laget förmodligen utan
tarmar och annat inkråm. Imposant att se stora fartyg
i rullning på avstånd.

Dyningen är nu — klockan 7,15 — mycket hög och
vacker med våldsam sättning av fartyget. Då och då
tar fören en översköljning. Nu inte ett moln på
himmeln utom nere vid horisonten. Men jag fryser i
mina pyjamas och går ner i mitt badrum. Även i
badkaret är sjögången imposant. Nu, klockan 8, fridfull
framfart. Snö på kustbergen — sällsynt företeelse.
Fyra albatrosser följa oss.

En främling som fått höra att vi varit i
Krugerparken och väl känner till Sydafrika uttalar sitt
anatema över Johannesburg.

— Ja, penningmatadorerna skräna om staden som
kulturstad därför att de haft råd att bygga högskolor
och museer. De säga att det är stort att <i>årligen</i>
få guld till 40 millioner punds värde ur jorden —
£ 40,000,000 — men att det är större att ha byggt
ett universitet, att ha skapat och fyllt ett konstgalleri,
att ha grundat en konstskola och byggt en katedral.
Well, de ha gjort allt detta, men av tvång, för att
slå blå dunster i ögonen på gamla Europa och inte
drunkna i löje och förakt.

Men fortfarande sprida sig syfilis och tuberkulos
från Johannesburg trots gruvornas saliggörande
fläktar av yppersta konstruktion och all så kallad modern
hygien. Vad har det gjorts för infödingarna, de
verkliga ägarna av landet, som ännu inte förstå
inkräktarna och deras underverk, trådlös, telefon, flyg, utan

säga: »Intet annat än döden kan besegra de vita!» Hur
oändligt lyckligare voro de inte förut med sina
medicinmän, som ofta voro mycket skickliga läkare och
ännu spela stor roll!

Klockan 7 eftermiddagen gå vi med 18 knops fart,
emedan strömmen går i samma riktning som farten.
Jag får två <i>avocadopäron</i> med mig i hytten och går
snart till sängs. Klockan 10 går jag ut och tittar åt
land till. Månen står just över East Londons ljusrand.
</chapter>
<chapter name="27. 5.">
<tab><tab><tab><tab><tab><tab><tab><tab><tab><tab>27. 5.

Klockan 7 förmiddagen.

Ett stim springare på ett hundratal leker runt
fartyget. Solen går upp ur Indiska Oceanen — — —
Klockan ½ 8 äro vi i Port Elizabeth, äta frukost, gå
i land till vår kuriositetshandlare och komma ombord
lastade med byte. Avgå klockan 11,05. Arbete hela
dagen. På kvällen läser jag med omsorg igenom
Johannesburgsutställningens prospekt. Det är mycket
vackert och instruktivt. — A Sunshine City built on
Gold — men där står inte en rad om befolknings- och
hygienproblemet.

Och problemet Johannesburg är icke lätt. Staden
kan icke jämföras med någon annan stad av dess
storlek i något annat land i hela världen. Ty den har
ingen historia i bokstavlig mening och inga traditioner.
Trots dess utsträckning och moderna utseende verkar
den kompromiss mellan stad och läger och
<i>goldrusch</i>ens ande vilar ännu över dess palatser — ingen
annan gruvstad i världen gör så som Johannesburg
uttrycket »gator av guld» till en realitet. Det
himmelska begreppet är lyckligtvis uteslutande legendariskt.
</chapter>
<chapter name="Torsdag 28. 5.">
<tab><tab><tab><tab><tab><tab><tab><tab><tab>Torsdag 28. 5.

Arbete. Vi komma icke till Capetown i kväll, vilket
var beräknat. Stade satt hela dagen i min hytt och
berättade. Jag går till sängs klockan ½ 4 på grund av
reumatiska signaler. Jag är feg, feg, och undrar om
jag skall bli krympling. Hellen kommer in till mig och
låter sin elektriska maskins violetta strålar lysa på
min vackra fot. Den blev ännu vackrare. Han
rapporterar att vi nyss passerat Godahoppsudden. Jag
anser mig göra skäl för vedernamnet kolly om jag inte
genast klär på mig och går upp på bryggan. Regnet
droppar högtidligt ned i de långa dyningarna och
albatrosserna skära luften i vackra kurvor. Jag tog i
förtvivlan en stor sup till middagen och drack
kaffekask efteråt. Si, det hjälpte. Det vart åter ljust i min
själ. Jag försöker övertyga Hellen att orsaken till
stormen och dröjsmålet i Durban säkert var att vi
en dag hade fyra präster samtidigt ombord, saliga
missionärer, riktiga gudskelovare av hög valör. Men
Hellen ville icke tro det, tydligen av hänsyn för den
missionär vi hade med oss och som troligen var den
som näpst stormen på egen hand.

I natt ligga vi i Table Bay. I morgon lägga vi till
vid Capetowns kaj.
</chapter>
<chapter name="Capetown 29. 5.">
<tab><tab><tab><tab><tab><tab><tab><tab>Capetown 29. 5.

Klockan 9 fick jag besök av kapten von
Zweigbergk som förärade mig ett tändsticksetui av silver
med reliefkarta på ena sidan och tillägnan på den
andra från <i>Captain Breakfast</i> med anledning av en
sak som jag efter hörsägen skrivit i en svensk
tidskrift.

Vi fingo även färska tidningar om stormen i
Durban, som måtte ha varit katastrofal. Den
cementchaussé som löper längs <i>The Beach,</i> skadades och
sprängdes på långa sträckor av bränningarna. Stora
stenblock slungades upp på beach'en. En anläggning
av trä som var ämnad att användas under den i juli
börjande säsongen, bröts delvis sönder. En flytkran
sjönk på baren. Den stora postbåten <i>Union Castle</i>
(som vi passerade utanför baren) måste som nämnt
hålla sjön tre dygn. Snö föll över hela Transvaal,
fläckvis ända till knähöjd. Flygplanet fick isbark och
måste efter 3 ½ timmes blindflygning nödlanda i
Ladysmith från 19,500 fots höjd.

I dag är det åter rykande storm och regn. Stade
önskade visa oss sitt hem Stadeborg i Plumstead, en
förstad till Capetown, och alla höllo på att vi först
skulle skjutsa kapten von Zweigbergk till hans
bostad <i>Brown and Annie Lawrence Home,</i> en palatslik


institution för pauvres honteux som bekostats genom
en privatdonation på 350,000 pund. Paret von
Zweigbergk hade ingen anledning att beklaga sig och gjorde
det ej heller. Detta hem är det bästa och förnämsta
i sitt slag i hela världen. Rörande avsked från de
båda gamla, av vilka mannen nu är död efterlämnande
ett aktat och älskat minne. Han var den störste
optimist jag någonsin träffat.

Julius Stades hem är mycket vackert. Hans
begåvning är absolut konstnärlig. De flesta av möblerna
har han gjort själv i gammal holländsk stil och en
naken pojke i träskulptur, nästan naturlig storlek om
jag ej missminner mig, visade samma slags
ursprunglighet som Zorns ungdomsarbeten.

Han var nog vänlig att skänka mig ett litet bord
av egen tillverkning, om vilket han själv skriver: »Jag
sänder dig här en liten möbel som både i virke och
stil är typisk för 1700-talets solida Cape, den tid då
alla rika borgare köpte sin egen möbelsnickare under
det gamla furuträdet i Church Square, som du tyvärr
ej hade tid att få se.

Det var i allmänhet malajer, importerade från
Batavia, som voro hantverksslavar.»

Klockan 4 eftermiddagen gingo vi ombord,
avvinkade av våra vänner kapten von Zweigbergk, konsul
Nils Hegardt, byggmästare Johan Peterson och
Julius Stade. Regnet stod som spön i backen då dessa
män, som vi hade att tacka för så mycken välvilja,
försvunno bakom kajens järnvägsspår.

Men fram över dessa spår vandrar gravitetiskt
<i>Chaplin,</i> en avsigkommen skådespelare, som lever på att
vid fartygens avgång härma den berömde filmhjälten

med likadana kläder, hatt och utåtvända fötter.
Möjligen voro hans skor en aning sämre än originalets.
Han är van att de avresande kasta småslantar till
honom från relingen. Han verkade så tragisk på mig
att jag kände mig helt ruskig till mods och av
verkligt medlidande kastade två 2 ½-shillingsstycken till
den stackars mannen. Det var de enda slantar som
kunde synas i detta herrans väder. Men han
upptäckte dem icke, fast folk ropade och visade var de
lågo. Han letade efter dem i det strömmande regnet
på den smutsiga kajen, petade med sina magra
fingrar i järnvägsspåren, medan <i>Kaaparen</i> sakta satte sig
i rörelse. Det var mitt sista minne av Capetown, ett
hemskt som bet sig fast i min hjärna — den gamle
gråhårige förfallne komedianten halkande på en räls
och snavande över sina långa skor, liggande där
omkullramlad i sin chaplinkostym och rotande i smörjan
efter pengarna — en järnvägsvagn skymde honom
slutligen och jag gick rysande in i min varma
eleganta hytt.

Klockan 8 eftermiddagen. Vi ha nu ätit middag
under växande sjö. Jag placerade mitt brännvinsglas
i bröstfickan och svagdricksflaskan i kavajfickan,
medan de andras glas och tallrikar trots bordens
slingerkanter dansade utefter golvet. Klockan ½ 9.
Detta kan man kalla sjögång. Jag har stuvat om mina
tillhörigheter för att få sova i fred. Jag har gjort
bekantskap med en ung kultiverad fransman M. René
Démaretz, före detta officer, parisare, nu ullhandlare
och bosatt i Port Elizabeth, på bröllopsresa till Europa
med sin unga vackra fru. Sömn.
</chapter>
<chapter name="30. 5.">
<tab><tab><tab><tab><tab><tab><tab><tab><tab><tab>30. 5.

Sjögång och sol. Jag har beslutat stanna i min hytt
hela dagen för att vila mina ansträngda ben. Vad jag
trivs i detta rum som nu känns som ett verkligt hem.
Solen bränner min nacke behagligt genom fönstret,
då jag skriver detta.

Nyss fick jag besök av M. Démaretz som lämnade
mig ganska färska nyheter från Europa via tre
nummer av <i>Paris Soir</i> för 11, 12, 13 april. Han vet att
jag varit på Corsica och vill nu att jag skall läsa
om den stora straffexpedition som nyligen företagits
dit för att infånga öns sista bandit d'honneur
Feligiolo Micaelli, som sedan tjuguåtta år ännu håller sig
dold i macchi'n. Han blev för icke länge sedan kär i
en 19-årig flicka och hade nu dödat henne och hennes
föräldrar, emedan de sistnämnda voro emot partiet.
Micaelli är ännu på fri fot.

Jag läser också om Mussolinis tilltagande fräckhet
och så vidare.
</chapter>
<chapter name="Pingstdagen 31. 5.">
<tab><tab><tab><tab><tab><tab><tab><tab>Pingstdagen 31. 5.

Jag är uppe med solen och beundrar de sista
albatrossernas flykt. Talar afrikansk jakt med M.
Démaretz och hans fru. Lägger mig efter lunchen. Efter
middagen prata vi i min hytt med kaptenen till ½ 12.
</chapter>
<chapter name="1. 6.">
<tab><tab><tab><tab><tab><tab><tab><tab><tab><tab>1. 6.

Klockan 6 förmiddagen. Steg upp och badade efter
ovanligt god sömn. Har slutat röka — en stor
händelse i mitt liv.
</chapter>
<chapter name="Tisdag 2. 6.">
<tab><tab><tab><tab><tab><tab><tab><tab>Tisdag 2. 6.

Tropikvärme, fuktighet. Badbassängen på fördäck
uppmonteras. Jag möter timmermannen som ser ut att
ha varit i något animerat slagsmål. Hans ögon äro
halvt igensvullna och han besvarar inte min hälsning.
Jag vill inte forska i hans privatliv. Han ser mig
kanske inte och något måste ha hänt.

På kvällen kom kaptenen i berättartagen. Vi talade
om sjömanslögner och han började omedelbart:

— Nu måste jag berätta för dig om den fräckaste
lögnare jag träffat och hur han till sist måste vidgå
sin orättfärdighet. Många storljugare har jag stött på
under mina trettioåtta år som sjöman, men flertalet
lögnhalsar har jag funnit på landbacken.

Den jag nu talar om måste jag emellertid sätta i
särklass, inte därför att hans lögner voro konstnärliga,
utan emedan hans uppgifter alltid voro vansinnigt
fantastiska och vittnade om en frodig hjärna av högst
ovanligt slag.

Det var gamle stuert Svantepolk på skeppet
»Salsåker» år 1898.

Vi voro sex man i skansen. Aktergardet bestod av
skepparn, styrman och <i>knallen</i> (konstapeln). Vi voro
alltså inalles tio man. Låt mig nu föreställa
kamraterna:



Matros Lundgren, 35 år, marstrandsbo, rött
helskägg, illmariga ögon, duktig sjöman, god berättare.
Av oss ungdomar kallades han bakom ryggen
»rödskäggiga gubbjäveln».

Äldste lättmatrosen Johannes var från Kristianstad.
Han ägde där en liten pojke med namnet Albert och
talade ofta om barnet och modern.

Lättmatrosen nummer två hette Rurik, fast han var
från Smålands skärgård, men han hade nog mycket
gemensamt i sinnelaget med sin store namne från
Roslagen. Han hade varit i delo med rättvisan i
Kalmar på grund av knivkastning och misshandel av
fjärdingsman. Han var 18 år gammal och bättre kamrat
för en nybörjare får du leta efter.

Äldste jungman hette Joel och var från Masthugget.
Befaren i snickeri, ty han hade varit i straffskola på
Hisingen, av vilken anledning vet jag inte, men han
var en äkta masthuggspojke med en sådans alla
förtjänster och fel.

Emanuel, nästa befarne jungman, kallades Emil eller
<i>Finnen,</i> det sista då vi talade om honom. Han spelade
handklaver och var god vän med en tysk
underofficerskorpral vid flottan i Kiel. Han visade ofta tysken i
uniform på ett fotografi. Av okänd anledning kallade
Emil en stamanställd i flottan »marin».

Jag höll på att glömma mig själv, 17-årig nybörjare
och verkligt grön, emedan jag vågade reagera mot
lögnaktiga statistiska uppgifter. En nybörjare ombord
får överhuvudtaget inte reagera.

Men nu börjar jag min berättelse. Det var i april
98. Vi lågo på Cadiz' redd och lastade salt på
Finland. Spaniens affärer på Cuba hade tagit en elakartad

vändning och Förenta staternas ultimatum till Spanien
hade just ingått. En lördagskväll sågo vi plötsligt
raketer och annan illuminering över staden, medan
forten sköto salut. Vi förstodo att krigstillstånd inträtt
mellan U. S. och Spanien.

Nu var det på den tiden så, att svenskt sjöfolks ideal
var amerikanska skutor och »yankee-coasters» med god
mat och höga hyror i »dalers» och den som i en skans
bevisligen kunde skryta med att ha seglat med <i>yankar</i>
betraktades med skygg beundran. En sådan individ
kunde praktiskt taget tillåta sig vilka excesser som
helst, till exempel att vissla eller spotta i lovart, då
som nu dödssynder ombord. Man glömde den råa
behandlingen i sådana fartyg och de ökända Nova
Scotia-männen, vilka visserligen inte voro riktiga yankar men
ändå räknades som sådana. Befälet var i regel utvalda
fruktansvärda slagskämpar, gemenligen kallade
<i>downeast buckomates.</i> Bland oss på »Salsåker» hade ingen
seglat med yankar eller ens med utlänningar. Inte ens
Lundgren med sina sjutton år till sjöss vågade påstå
att han seglat med yankar, fast han talade hjälplig
engelska, som han lärt av en engelsk läkare på ett
sjukhus i Odessa.

På ett undantag när voro vi därför alla
pro-americans och i eld och lågor vid hoppet att yankarna
skulle klå de spanska tretumsgubbarna, som Joel
kallade dem.

Jag som nybörjare och romantiker med sångerna om
Cid ännu i minnet höll på spanjorerna och var
därför nära att få stryk den kvällen av Joel och Emil,
om inte Rurik som den verkligt renhårige kamrat han
var kommit mig till undsättning. Mot hans småländska

krigskonst hjälpte varken Masthuggets taktik eller de
primitiva norrländska metoderna.

Nästa dag, söndagen, var strålande vacker med
solsken och värme. Det flaggades allmänt i staden och
på de i hamnen liggande örlogsfartygen, av vilka
jag särskilt kommer ihåg det spanska slagskeppet
»Pelayo», det enda moderna slagskepp Spanien ägde.
Hamnen och redden voro dessutom fulla av
lustseglare. En av dessa kom under kryssning upp under
bogen på »Salsåker».

Emil som med sitt mörka finska påbrå sökte
upprättelse efter gårdagens nederlag vände sig
följdriktigt till den oskyldige lustseglaren, som under vår
bog hade fått back i sitt latinsegel. I ord och handling
ville Emil visa »dagosarna» vilken varm vän U. S.
hade i honom. Han uppträdde nu på backen och
kastade glåpord till folket i den spanska båten. Inte
kunde han så värst många utrikiska ord; av dem han
kunde voro med säkerhet de spanska i minoritet, men
hans förolämpande gester ersatte delvis det som brast
i ordförråd.

Trots detta blev han hopplöst distanserad av
spanjorernas lavaström av verkliga skällsord och invektiver
parade med uttrycksfulla åtbörder. Vi andra började
skratta åt Emils fåfänga försök att ge svar på tal. Men
då ilsknade Emil till riktigt och tog till det enda en
svensk gör, då han ligger under i repliken — smockan!
Båten avlägsnade sig, men Emil fick tag i några
kolbitar från kabyssen och med ett par välriktade kast
landade han åtminstone en fullträff i skallen på en
spanjor. Under vad vi uppfattade som rysliga
hotelser seglade båten in till kajen.


Det var inte utan att vi andra blevo litet
betänksamma, men Emil var stolt över att ha fått sista ordet
och förklarade högljutt att komme han bara i land
skulle de spanska tretumsgubbarna få se på faen.

På måndag förmiddag kallade kapten alle man till
halvdäck och läste upp ett brev som nyss anlänt från
svenske konsuln i Cadiz. Jag kommer ännu ihåg
brevets innehåll så gott som ordagrant:

»Då en spansk segelbåt i går förmiddag passerade
Edert fartyg, kastade någon av Eder besättning ett
stort kolstycke i huvudet på en av de på båten
ombordvarande. Denna råa handling hade tidigare
föregåtts av skymfliga tillmålen och skamliga åtbörder.
Den skadade uppger, att han fått sju hål i huvudet
och har styrkt denna sin uppgift med läkarintyg.
Dessutom har han förevisat kolbitarna. Den överfallne
fordrar 100 pesetas för sveda och värk, eljest vänder
han sig till domstol. Jag vill allvarligt råda kapten
att taga reda på den skyldige och uppgöra saken i
godo här på konsulatet klockan 4 eftermiddagen.»

Alla tittade vi på Emil och kapten förstod att denne
var våldsmannen.

Emil, djupt kränkt av kamraternas låt vara
omedvetna svek och spanjorernas ondska, försvarade sig
med att männen i båten räckt ut tungan åt honom och
klappat sig på baken, allt suggestiva åtbörder, vilka
det hövdes en svensk sjöman att reagera emot. Men
detta halp ej. Efter middagsskaffningen måste Emil i
land med kapten, få en utskällning av konsuln och
dessutom vara glad att slippa åka in i ett spanskt
rannsakningshäkte genom erläggande av 50 pesetas,
till vilket belopp konsuln hyggligt nog pressat ned

skadeståndet. Det var i alla fall ett dyrbart nöje för
Emil. Mera än en månads hyra i böter.

Emil kom ombord klockan 6 eftermiddagen just då
vi slutat arbetet för dagen. Vid kvällsskaffningen
berättade han om händelserna på konsulatet.

— Där kom opp en liten jävel med ombundet huvud
och gråa hundtäcken på kängorna. Han hade med sig
en annan tretumsgubbe i evangelierock, skarphatt och
ett glasöga med topplänta i, Konsuln sa att det var
advokaten. Jag frågade skepparn, om jag kunde få se
på de sju hålen i huvet, som »dagon» i båten skulle
ha fått, men det gick inte. Dom kom just från
hospitalet och var på väg till polisen. Konsuln översatte
deras rotvälska: »Av medlidande med en barbar från
Ishavet, som inte visste bättre, ville den skadade låta
nåd gå före rätt och bara ta ut doktors- och
advokatarvode av brottslingen.»

Kapten betalte fast jag vägrade. Man behövs ju
ombord för lastningen av den här »slavkassen»,
avslutade Emil bittert sin berättelse.

Under Emils redogörelse hade stuert Svantepolk
stått i skansdörren och hört på. Jag har inte tidigare
presenterat honom. Han liknade föga den berömde
riddaren av Algotsönernas mäktiga släkt under
Folkungarnas regemente. Endast till namnet.

Svante, som han gemenligen kallades, var 40 år
och tandlös, som det höves en kockstuert. Han hade
valrossmustascher och var låghalt. Enligt egen
uppgift hade han i sin ungdom deltagit i en
polarexpedition och därvid förkylt näsan, som var lilafärgad i
värmen och vit i kylan och dessutom led av takdropp.


En isbjörn hade bitit honom i ena foten — därav
låghaltheten.

Båda uppgifterna hade tidigare mottagits med
reservation. Svante var göteborgare och en hygglig själ,
men ljög mycket, mest rörande »bildade ting», vilka
för skansens medlemmar tedde sig imponerande
liksom allt främmande.

— Du skall inte vara ängslig, Emil, tröstade Svante.
Nu får spanjorerna smörj av yankarna både till lands
och vatten! Vet någon för resten, hur stor flotta
Förenta staterna har?

Frågan kom oförberett för alla utom för mig, som
nyligen i storskolan i Jönköping av lärarna ansetts
besitta laudaturkunskaper i historia i allmänhet och
krigshistoria i synnerhet, i vilket ämne jag
specialiserat mig på antika och moderna flottors och arméers
styrkeuppgifter.

— Det vet jag nog, svarade jag ivrig att få lysa
med mina kunskaper.

Stuertens och de övrigas kallt föraktfulla blickar
borde ha varit mig en varning, men jag var ung och
i min naiva tro att stuert <i>begärde</i> upplysning uppgav
jag att U. S. år 1897 hade ett ultramodernt
slagskepp »Oregon», åtta något äldre slagskepp, sexton
pansarkryssare och pansardäckskryssare, ett sextiotal
<i>destroyers</i> et cetera.

En olycksbådande tystnad följde på min
redogörelse. Voro blickarna förut kalla, blevo de nu fientliga,
och så bröt det löst.

Joel, som förut hotat mig för spanskvänlighet,
öppnade attacken och frågade »vad ett sånt snobbfrö

visste om såna saker» och sen jag blivit stukad av alla
utom Lundgren och Rurik lugnade sig stormen så pass
att oraklet Svantepolk kunde göra sig hörd denna
minnesrika måndagskväll.

— Jo, pojkar, ropade stuert, United States äger i
närvarande stund tjuguåttatusen (28,000) pansare
(pansarskepp).

Hans häpnadsväckande uppgift mottogs med glad
förvåning men tilltro av Emil, Joel, Johannes och
Rurik. Endast Lundgren, som tidigare på grund av ålder
och erfarenhet innehade lögnhistorierekordet,
opponerade sig svagt. Dels ville han inte stöta sig med
stuert, som ibland stack åt honom en slurk genever
och dels måste ju dessa två hävda sitt anseende
gentemot pojkarna. Lundgrens svaga protest lät för mig
snarare som ett bekräftande av stuerts fruktansvärt
vansinniga påstående.

— Kan det verkligen vara möjligt, undrade
Lundgren. Ja, ja, yankarna har ju hållit på tio år och byggt
på sin flotta, så omöjligt är det ju inte.

Under rysliga eder bedyrade Svante uppgiftens
sanningsenlighet och åtog sig att, när vi kommo till
Göteborg, bevisa riktigheten, ty han hade hemma hos
sig en bok på tyska, som av beskrivningen att döma
måste ha varit »Taschenbuch der Flotten der Welt» av
sen årgång.

Vad skulle jag, ett oskyldigt barn, göra mot denne
Lögnens Fader och hans troende? Jag tog allt mycket
allvarligt den tiden. Jag såg mig omkring med skygga
blickar, ty jag trodde mig ha hamnat bland en hop
blådårar. Under den animerade diskussionen mellan
Lundgren och stuert smet jag ut på däck och satte

mig på backen för att ordna mina tankar. 28,000
pansare! Det finns inte tiondedelen så många
örlogsmän i hela världen, tänkte jag bittert.

Visserligen hade jag varit två månader till sjöss,
men medgav för mig själv att jag ännu hade en hel
del att lära, inte minst i umgänget med de
medmänniskor som voro mina kamrater och förmän. Alla voro
eller ville vara det senare, utom då jag varit i land
och upphandlat socker för privat konsumtion. De
320 gram brun farin som utgjorde varje mans
veckoranson förslogo ej långt.

Under mina funderingar på backen kom jag till
insikt om att rätthaveri för framtiden borde undvikas
gentemot alla tiders fräckaste och dummaste lögnare,
kockstuerten Svantepolk, polarforskaren, som blivit
biten av en isbjörn och ur vars gredelina kran det
droppade, förmodligen även i den mat han tillagade.
I stället bestämde jag mig för att genom skenbart
servilt fjäsk nästla mig in hos honom för att om möjligt
få tillfälle att avslöja honom, men i varje fall komma
i åtnjutande av någon pannkaka eller annan godbit
som eljest skulle gått till aktergardet. Att oombedd
på min fritid bära upp några pytsar kol till kabyssen
fann jag vara ett pålitligt medel att komma i hans
gunst. Men allt måste göras i smyg för kamraternas
skull.

Slutet av nittiotalet var en hård tid för nybörjare
i mitt yrke. Den 24 februari 1898 började jag min
första dags arbete klockan 6 förmiddagen med att
skyffla snö från kajuttaket. Officiellt slutade arbetet
för dagen klockan 6 eftermiddagen. Men då vi lågo
förtöjda i bojar vid sågen nedanför Karl Johanskyrkan

i Göteborg måste ju båt passa alla som skulle i land
efter arbetstidens slut. Denna viktiga passning
anförtroddes åt mig som nybörjare. Emedan jag kunde
<i>vricka</i> fick jag fast nybörjare en krona extra i
månaden, det vill säga sexton kronor. Ordinarie
nybörjarhyran varierade mellan tolv och femton kronor. Alla
gingo i land i olika omgångar och kommo ombord en
och en, ibland fulla och bråkiga. De sista kommo
aldrig förrän framåt tresnåret på morgonkröken.

Av missriktad pliktkänsla vågade jag inte ens knyta
mig på min kista mellan prejningarna från land. Att
sedan arbeta hårt hela dagen på dålig och
otillräcklig kost var påfrestande för en yngling nyss från
hemmet och skolan tagen. Ändå växte och frodades
man.

Nio månader senare vid återkomsten till Göteborg
var man emellertid <i>befaren jungman.</i> Du har kanske
svårt att fatta, vilken svindlande höjd i yrket en dylik
benämning innebär för en nybörjare. Man kunde nu
begära tjugufem kronor i månadshyra. Vi voro
visserligen ännu ej avmönstrade och officiellt var jag
således nybörjare med sexton kronor mot Emils och
Joels tjugufem per månad. Men <i>de facto</i> var jag
befaren och någon nattlig båttjänst åtog jag mig ej
mera. Den fick gå törn om törn med de övriga
jungmännen. Jag var dessutom stor och stark — en viktig
omständighet.

Det var dagen före avmönstringen. Vi lågo förtöjda
i älven vid Västra pålvirket, där isbrytarna ligga.

Med inställsamt vänliga röster frågade plötsligt
Emil och Joel om jag skulle i land själv på kvällen.

Jag hade inte bestämt mig.


Med krypande fjäsk frågade de då, om jag mot
femtio öre per man ville passa med jollen till klockan
11 på kvällen.

— Nej, svarade jag vänligt men bestämt, jag skall
ta i land båten precis på slaget tio, om jag vaknar.
Låna mig stuerts väckarklocka, få vi se! Den som då
inte är nere på kajen klockan tio, får stanna i land,
för <i>jag gör bara en tur med jollen.</i> Pengarna fick jag
i förskott för att jag skulle ta »båttörnen» som en
hederssak.

Samma kväll sedan pojkarna gått i land fann jag
till min förvåning Lundgren ännu ombord, visserligen
landgångsriggad, men nervös och orolig. Kabyssen
var upplyst av en sotig fotogenlampa och på bänken
satt Svantepolk och läste »Fäderneslandet». Lundgren
kom nu in, slog sig ner på den trånga bänken och
började ett lågmält samtal med stuert. Jag blev
nyfiken, ställde mig i kabyssdörren och frågade
Lundgren, om han inte skulle i land nu, ty jag ämnade
knyta mig till klockan 10.

Han gav mig ett undvikande svar, som jag inte
hörde på, ty min uppmärksamhet hade fästs på en
stor rund torgkorg, som stod i ett hörn av »byssan»
(kabyssen).

Både Lundgrens och stuerts blickar <i>kände</i> jag på
mig. Locket på korgen var glappt och lät ett fläsksjok
framskymta mycket tydligt.

Långsamt möttes tre par ögon, Lundgrens och
Svantes besvärande och mina triumferande, jag började
känna <i>maktkänsla.</i> Jag antar att en despot eller en
utpressare känner det så och min första tanke var:

Huru utnyttja denna situation så att jag får
upprättelse för de 28,000 »pansarna»?

Den pinsamma tystnaden bröts omsider med äcklig
inställsamhet av Svante:

— Hör du Ludvig! Du har ju ingen
kistepresenning?

— Nej, svarade jag, och ingen kistesurring och inga
kistestroppar heller.

— Jag går akter och kuttar dig en bit, föreslog
stuert.

— Ta då bramduk, rådde Lundgren, och tre
famnar vevlingslina till kistesurring.

Då stuert gått akter sporde jag Lundgren med
blicken riktad på fläskkorgen:

— Vad ska Lundgren ha för sina kistestroppar?

— Dom kan du väl få till skänks, mente Lundgren,
som hela tiden följt mina blickar.

— All right, svarte jag, då jag satt Lundgren i land
med den <i>tunga fläskkorgen,</i> skruvar jag loss
kistestropparna och sätter dom på min kista.

Ädelmod fanns inte i min själ. Ett par kistestroppar
den tiden var ett sjömansarbete av rang med sju
sorters platting och valknopar, som prydde de ädelt
formade handtagen till sjökistan (kistestropparna).

Stuert kom med duken och vevlingslinan. Jag
tackade knappt. Jag kände mig nu som bådas jämlike
och behärskade fullständigt situationen. Vi språkade
om likgiltiga saker men jag märkte fortfarande
inställsamhet i deras fjäskande tal.

Men ännu var inte måttet rågat för stuerts
förödmjukelse. Visserligen hade han knyckt en bit
segelduk och en repstump, men min andliga upprättelse

återstod, det vill säga Svantes avslöjande som
humbug.

Jag öppnade attacken på allvar, fortfarande
stirrande på fläskkorgen:

— Hur kan en så gammal karl som stuert vara nog
idiotisk att tro att U. S. har 28,000 pansare? Det finns
inte så många fartyg över 100 tons i hela världen,
upplyste jag kategoriskt. Vad tror Lundgren?

Jag betraktade matkorgen noga.

— Ludvig har nog väl reda på sig, medgav
Lundgren. Hade en annan fått så pass skola, då man var
ung, hade man nu trampat sitt eget halvdäck i stället
för att behöva tigga sig till ett par fläskben att ta
hem till hustru och fyra hungriga barn, gnällde
Lundgren bittert.

— Vill stuert slå vad med mig att U. S. inte äger
28 pansare? fortsatte jag inkvisitionen. Lundgren är
vittne: Stuert påstår att U. S. har 28,000 pansare. Jag
påstår att U. S. inte äger ens 28 pansare, märk detta!
Stuert lägger upp hundra kronor och jag hundra i
morgon på sjömanshuset. (Jag hade 110 kronor och
37 öre till godo.)

Nej, Svante ville inte ens slå vad om tio kronor.

— All right, sade jag triumferande, om inte stuert
nu tar tillbaka sitt lögnaktiga påstående från Cadiz,
skall jag i morgon vid avmönstringen, då alle man
stå inför mönsterbordet, fråga ombudsman, kapten
Gedda, om det kan vara sant som stuert Svantepolk
tror och försäkrar att U. S. har 28,000 pansare. Jag
tänker att herrarna på sjömanshuset ska få ett gott
skratt åt stuert — — —!


Offret var nu moget och föll till bönboken, vädjande
till kamratkänslan, kistepresenningen och
vevlingslinan, bara jag lät udda vara jämnt och han slapp bli
utskrattad. Lundgren bad för honom också. Jag såg
likväl en förstulen glimt av glädje i Lundgrens öga.
Han var nu återinstallerad som oavslöjad ärkelögnare
ombord, och kände jag honom rätt skulle det ej dröja
länge innan hela Majorna kunde historien om
Svantepolk och hans 28,000 pansare.

Under högtidliga former förlät jag, sjuttonåringen,
den gamle stuerten och rådde honom att för
framtiden hålla sig till sanningen. Jag upplevde ett av
mitt livs stoltaste ögonblick.

Den ende överlevande från »Salsåker» är nu
Lundgren och så ofta jag kan besöker jag ännu den
vördnadsvärde åldringen. Vi tala om gamla gemensamma
minnen och spjuvern i hans öga kommer fram som i
forna dar, då Emil en gång var <i>nära</i> att förolämpa
honom genom att säga att Lundgren inte talade
sanning.

— Jag är ingen sanning skyldig dej, ska jag säja
dej, min käre Emil!

En mer förkrossande replik har jag aldrig hört, inte
så mycket på grund av ordens innebörd som fastmera
på grund av den överlägsna ton, i vilken de uttalades.

— Jo jo, log Lundgren i vintras på tal om
Svantepolk, de där grytulvarna (kockar eller stuertar) bör
hålla sig till sanningen, då de tala med sjöfolk. Svante
ljög ju så dumt, att till och med du, Ludvig, som var
nybörjare, förstod att han överdrev! Lögnare,
fortsatte gubben skakande på huvudet, bli alltid förr eller
senare avslöjade. Hur tror du det skulle gått för mig,

om jag handskats så vårdslöst med sanningen som
den där dumma Svante med foten?

— Det var ingen, försäkrade jag allvarligt, som
tvivlade på dina berättelser, mer än Emil, finnen, du
minns, men dels var ju Emil full då och dels kunde
man ju inte begära mycket förstånd av en »käppkines»,
som var född nära finska gränsen.

— Nä nä, det är nog så, det, medgav Lundgren och
tömde under vackra arm- och halsrörelser den Pripp
& Lyckholm jag ställt på hans bord.
</chapter>
<chapter name="Onsdag 3. 6.">
<tab><tab><tab><tab><tab><tab><tab><tab><tab>Onsdag 3. 6.

Bad klockan 6 förmiddagen. Jag studerar
flygfiskarnas flygteknik från fören. Tropikvärme, fukt,
delfinstim. Jag sätter fläkten i gång och lägger mig klockan
2. 27° C. Ekvatorialvärmen är inte behaglig annars
men i kväll klockan 8, då allt är mörkt ute och jag
tänt hyttens alla lampor, öppnat fönstren och sitter
och skriver absolut naken medan fläkten blåser om
öronen, äro de 27 graderna ganska angenäma. Jag
brukar stundom titta i två utmärkta böcker av Roger
Courtney, <i>Claws of Africa</i> och <i>Africa calling.</i> Dessa
måste översättas, de äro de friskaste saker jag
någonsin läst om Afrika. Författaren är en ung man och
heter <i>White Hunter.</i>
</chapter>


<chapter name="Torsdag 4. 6.">
<tab><tab><tab><tab><tab><tab><tab><tab><tab>Torsdag 4. 6.

Tung värme. Himlen överdragen med trista moln.
Kaptenen och 1:e maskinisten göra förstklassig
gymnastik på bryggan. Det är tur att jag är vän med dem
båda. Jag skulle inte vilja slåss med dem.

Jag renskriver mina hastiga anteckningar efter
Julius Stades berättelser om sydafrikanska förhållanden,
pioniärliv, galna svenskar och andra figurer. Det
fordrades kraftig hälsa för att vara sjuk där nere för
tjugufem år sedan.

Förr i världen var tillträdet till <i>Dassen Island</i> och
dess pingvinkoloni ganska fritt och vem som helst
fick mot betalning samla ägg.

En gubbe ägde en liten 45 fots skuta och hade
packat lastrummet fullt med pingvinägg från Dassen
Island. Han låg vid en gammal lastbrygga i Capetown
med avtagna luckor och väntade på köpare, slant på
däcket och ramlade ner bland äggen, där han höll på
att drunkna. Det är svårt att simma i en soppa av skal,
gulor och vitor. Han skrek på hjälp, man slängde ner
en ända till honom och hissade upp honom med talja.

Stade skall aldrig glömma första gången han var
i land på Dassen Island. En 10,000-tonnare, en <i>blue
funnel boat</i> »Pingsui» hade strandat där och Stade
hade fått i uppdrag att övervaka bärgningsarbetet
tillsammans med några andra, men låg sjuk i influensa


och blev efter. Något tillfrisknad satte han sig i en
liten svensk motorsnipa och kom efter 35 sjömils resa
fram sent på kvällen. Det var mitt i vintern och
mycket kallt. Han hade trott att han skulle bo
ombord, men där var allt upptaget. Några tält stodo på
stranden. Han hittade en bit presenning och en trasig,
blöt kolsäck, som låg i närheten, och kröp i mörkret
in i ett av tälten, stoppade fötterna i säcken och
somnade i den säkra övertygelsen att han nästa dag skulle
ha lunginflammation och måste föras till Cap. Men
han vaknade fullt frisk och mera energisk än
någonsin. Sådant kallas hästkur.

Sex veckor måste han vistas på ön, där närmare
trehundra människor, stuveriarbetare, tullsnokar,
negrer och vita, strandningshajar och hyggligt folk om
varandra skränade och skreko, ty översta lagret i
lastrummet var whisky- och konjakslådor. En vaktman
fanns vid varje lucka. Men när någon svarting i ena
hörnet slog upp en whiskylåda och vaktmannen skulle
rusa efter syndaren, slog en annan i ett annat hörn
upp en annan låda och tjuven hann oftast tömma en
halv flaska innan vaktmannen fick tag i honom. Efter
några minuter voro alla negrer dödfulla och när
lossningsnäten vinschades ut voro de ofta fulla med fulla
negrer i stället för whiskylådor. Då satte vi
handklovar på dem och gjorde dem fast vid relingen tills
de blevo nog nyktra att kunna supa sig fulla igen.
»Bommare», tullmän och andra employéer stulo så
mycket de orkade och grävde ner spriten bland
pingvinbona. Men det kunde nog behövas, ty vädret var
hela tiden uselt och annan värme än den spriten
åstadkom fanns inte att få.


Stade och tredjemaskinisten halades i land i
räddningsstol om nätterna och lågo i guanomagasinen, där
lukten inte var vidare god. Det regnade, blåste och
var kolsvart för resten. En natt blev
tredjemaskinistens längtan efter en stor whisky honom
övermäktig. Men jag låter Stade själv tala:

— Han frågade om någon av oss som redan lågo
ville klä på sig och gå med ut och leta efter en sup.
Han trodde sig hitta till ett ställe där några flaskor
voro nedgrävda. Men vi ville inte. Vi ryste när vi
tänkte på obehaget att lämna sängarna och gå ut i
denna svarta kyla, fast vi fröso så att vi skakade. Så
snart maskinisten gått, fingo vi besök av en ingenjör,
en vänlig själ som av ren omtanke om oss tagit med
sig en flaska whisky. Vi tackade naturligtvis och
flaskan tömdes på några minuter. Just då kom
maskinisten tillbaka ohyggligt svärjande. Han såg hemsk
ut. Han hade gått vilse i mörkret och fallit ner i en
massa pingvinbon, blivit anfallen av dessas ilskna
invånare och fått armar och ben sönderbitna. Han blödde
ur ett otal sår. Kläderna, i synnerhet byxorna, voro
i trasor. Och därtill var han full av pingvinlöss. Gamla
pingviner ha alltid löss.

— Svensken Galna Gustaf från Orust var en konstig
prick som det gick ganska bra för så länge han var
nykter. Han hade båtar, fiskade och jagade säl. Men
när han skaffat sig en halvsvart hushållerska och fått
några barn med henne, började det bära utför. Tog
han en sup, fick han genast konstiga idéer i huvudet.
Tog han två, kom han underfund med att han var ett
storkapitalistiskt geni. Efter tre supar visste han hur
han skulle komma åt kapital. Och när han blivit väl

inoljad, såg han tydligt med sina jordiska ögon alla
sina storartade anläggningar, konserveringsfabriker
och valstationer. Han bodde vid Hotjes Bay, en stad
med några hundra invånare. Jag bodde ett par
kilometer därifrån.

En dag då jag kom in till stan fick jag höra en
våldsam kalabalik från Galna Gustafs hydda. Hans
svarta käring skrek, barna skrek och han själv skrek.
Jag rusade in för att se vad som hänt och fick
innanför dörren en gammal sönderbruten stol i huvudet.
Det var Gustaf som höll på att kasta ut möblerna.
Han var riktigt i tagen och förklarade att nu var hans
villa på kullen färdigbyggd.

— Du kan ju se själv! Hans valstation och
konserveringsfabriken låg nere vid strand. Ser du dom inte,
ditt blindstyre? Och det var en jäkla skandal att alla
dessa negerkojor låg och förstörde hans utsikt. Nu
ska här bli ordning! Här ska rivas!

Det var denna rivning han höll på med, då jag kom.
Varje gång han fick litet i hatten upprepades detta.
En gång skulle han segla hem från Cap, men kom
aldrig fram.

— Säljägaren Olsson, nära sjuttioårig, bodde på en
liten plats vid namn Jakobsberg tillsammans med en
kolsvart käring. Denne åldring hade fått för sig, att
det var absolut nödvändigt för var och en som ville
bevara sin hälsa, att två gånger om året under tre
dagar i sträck supa sig absolut döddrucken. Han
brukade komma in i baren i Hotjes Bay och om en stund
ragla ut till närmaste buskage, där han somnade. Detta
upprepades dagen därpå. Men tredje dagen drack han
sig inte mera berusad än att han kunde ragla vägen

hem. Då var han säker om att få behålla hälsan under
de närmaste sex månaderna.

Jag vet inte hur vi komma att tala om dessa
alkoholistiskt betonade svenskar, men de lära ha varit
ganska talrika då Stade kom till Sydafrika. Nu äro de
lyckligtvis sällsynta.

Men det fanns kraftkarlar bland dessa pioniärer.
Till exempel gotlänningen Johnny Johnson, som en
gång var ute med tre andra och fiskade <i>snok</i> (en
saltvattensgädda). Det blev ett väldigt fiske och de
ämnade bege sig hem, men gjorde en kovändning och
båten kantrade. Den gick alldeles runt. När den kom
på rätt köl igen var masten avbruten. De befunno sig
flera mil från land och två av sällskapet började
simma, men hördes aldrig av sedan. Johnny och en
till fingo emellertid tag i snoklinorna, drogo sig fram
till båten och hasade sig upp i den. Den sjönk ju
litet på grund av deras tyngd, och slutligen sutto de
i vatten upp till axlarna. Detta hände klockan 10 på
förmiddagen. Just i solnedgången kom en kutter
seglande förbi och de ropade på hjälp. Skepparn hörde
röster ur havet men kunde inte se någon människa.
Emellertid lade han bi och de blevo räddade.

När denna gotlänning någon tid därefter dött —
av helt andra orsaker — var Stade med på hans
begravning.

— Vi voro sex svenskar, som kunde ha kommit med,
men bara fem infann sig. En sydafrikan erbjöd
emellertid sin tjänst så att vi blevo sex bärare. Alla den
dödes vänner samlades på kvällen och sjöngo
psalmer hela natten. Detta var den första
begravningshögtidlighet jag var med om i Sydafrika så jag tyckte

nog att det såg litet konstigt ut. På morgonen
ordnades begravningsföljet. Först gick en skotte McLeod
iklädd gråa byxor, en gammal bonjour, en krage som
ej tvättats på flera år, en grön kravatt och en
gammal tillbucklad hård hatt. Så kommo vi med kistan
och resten av följet. Inne i kyrkan (i Hotjes Bay)
skedde jordfästningen, kistan bars ut och sattes på en
kärra, förspänd med två kor, och det bar i väg till
kyrkogården där liket begravdes hederligt. Jag
frågade varför de inte skaffat hästar i stället för korna,
men fick svaret, att sydafrikanska hästar gå inte —
de äro dresserade att springa.

Men nu börjar Julius Stade berätta om sin svärfar
och hans släkt och jag antecknar så hastigt jag kan
med sorg i själen att jag aldrig lärt stenografi
ordentligt.

Svärfadern var av släkten <i>De Klerk,</i> som hörde till
boerledarna. Svärfaderns farfar blev hängd av
engelsmännen och orsaken var följande:

En bonde vid namn <i>Bezuidenhout</i> som begått en
förseelse vid skattebetalningen, blev stämd och
stämningsbrevet skickades med en hottentott, som bar sig
oförskämt åt, ty han visade ej den vördnad en vit man
fordrade på den tiden. B. jagade bort hottentotten.
Engelsmännen hade nyss erövrat landet och exempel
skulle statueras. En hottentottsergeant sändes nu med
några hottentottsoldater för att arrestera B., som
gjorde motstånd med hjälp av några grannar.

Hottentotterna började skjuta. Boers sköto också
och jagade dem på flykten, varpå de förskansade sig
på en bergkulle i en grotta och väntade på att
engelsmännen skulle komma med en större styrka, vilket de

också gjorde. Denna styrka anfördes av engelska
officerare och var mycket överlägsen.

Under väntan på engelsmännen tillverkade boers en
kanon av en urholkad trädstam på vilken de krympte
järnringar för att den ej skulle spricka. De hade
runda stenar som projektiler, men när engelsmännen
kommo, räckte skotten inte fram. De lade då in
dubbel krutladdning med påföljd att kanonen exploderade.
Efter ett tappert försvar måste boers ge sig på nåd
och onåd på grund av brist på proviant och vatten.
De kommo inför domstol och fem av dem dömdes till
hängning. Denna skedde vid <i>Slachters Nek</i>
(Slaktarnacken) i närvaro av de dömdas familjer och vänner.

De Klerk var en mycket stor, fet gubbe. När han
skulle hängas, brast tåget och han hängdes igen.
Denna hängning gjordes lika slarvigt, ty när bödlarna
rullade ner honom i graven, kvicknade han till. Man
började skyffla igen graven, men De Klerk torkade
sanden ur ögonen och sade till sina söner, att de aldrig
skulle glömma det de denna dag tvungits åskåda —
varken de, deras söner eller sonsöners söner!

I nästa ögonblick täckte sanden helt och hållet den
gamle och förstummade honom.

— Det fanns för omkring sextio år sedan mycket
<i>kvaggor</i> (hartebeests) som åto upp grödan för boers.
Den De Klerk, som en gång skulle bli min svärfar,
och andra boerpojkar sköto en massa dagligen och
sålde skinnen till uppköpare för fem shillings stycket.
Tidigt om morgnarna redo de ut. De sköto alltid från
hästryggen, sprättade upp de skjutnas bukar och ner
utefter låren. Sedan kommo gamarna och åto upp
köttet så att skelettet blev rent, utan att förstöra

huden. På kvällen kommo jägarna med en oxvagn,
samlade upp hudarna och hade tjänat en bra
dagspenning.

Boers voro mycket goda skyttar. Stade frågade en
gång sin svärfar, hur många engelsmän han skjutit
under boerkriget. Det visste han inte, men varje huvud
han såg inom 400 à 500 meter kunde han inte gärna
missa på. Han behövde aldrig gå fram och titta bakom
stenarna.

Som ung kom han till Johannesburg som
transportkörare med oxvagnar under de tider han kunde vara
borta från familjegården. Första gången han kom dit
var staden bara några månader gammal och den första
tomtförsäljningen skulle gå av stapeln. Han ville också
köpa en tomt för 3 pund, men alla hans vänner
uppmanade honom att vara klok och inte kasta bort sina
pengar på en jordbit som inte dugde till att föda ett
enda får. Han lydde och köpte inte. Just den tomten
såldes kort före boerkrigets början till ett bolag som
ämnade bygga ett stort affärshus där. Bolaget betalade
50,000 pund.

Vi passera ekvatorn mellan ½ 11 och 11
eftermiddagen. Ingen bryr sig om den.
</chapter>
<chapter name="Fredag 5. 6.">
<tab><tab><tab><tab><tab><tab><tab><tab><tab>Fredag 5. 6.

Stiger upp och badar 5,45. Under mörka skyar har
havet samma färg som Barnängens bläck. Sovit
dåligt. 25° C. varmt i hytten, 27° i havet. Klockan 6
eftermiddagen 27° i hytten. Kaptenen hälsar på litet
senare.

— Inte är det här någon värme, sade kaptenen.
Såvida du inte har feber, tillade han och kände på min
puls. Nej, du är riktigt bondfrisk. Har jag berättat
för dig om kapten Sjöberg som hade en konstant
temperatur på 45° C.?

Jo, jag låg med S/S <i>Africanic</i> i Calcutta i
Kidderpore dock och hade bjudit några andra svenska
kaptener på middag. Vi sutto uppe på bryggan och drucko
punsch och rökte. Det var 30 grader varmt. Plötsligt
rusade kapten Sjöberg fram till sidan och lade av hela
middagen i sjön, satte sig igen och började dricka
punsch på nytt. Naturligtvis skojade vi med honom på
svenskt maner för att han tålde så litet. Men han
verkade absolut nykter.

— Det är ingenting att skämta med, sade Sjöberg.
Jag har nämligen konstant 45 graders temperatur!

Visserligen var Sjöberg en beryktad och ansedd
lögnare, men detta vände ju upp och ner på hela
vetenskapen.



— Jag visste inte om det själv, sade S., för jag
kände mig frisk som en nötkärna. Men som ung
jungman kom jag med ett fartyg till London en gång och
fick tandvärk. Det var en lördag. Av kaptenen fick jag
några shillings och kursen på St. Lukehospitalet och
kom in till en läkare, som undersökte mig. Men rätt
som det var frågade han:

»Är ni sjuk? Har ni feber? Ni svettas ju i pannan.»

»Nej, jag är all right!»

Han kände på min puls.

»Nej, jag vågar inte dra ut tanden i dag, men kom
igen i morgon vid samma tid.»

Jag gick och kom tillbaka på söndagsmorgonen.
Där satt en hel massa läkare och väntade på mig, och
mitt fall diskuterades ivrigt sedan de tagit min
temperatur. Men de vågade fortfarande inte dra ut
tanden, utan jag fick komma tillbaka igen under
tillströmning av allt flera läkare. Jag hade gott om tid,
ty vi skulle ligga i London ett par månader minst. Jag
fick naturligtvis betalt — hela 20 pund om dagen av
undersökningskollegiet. Ryktbara professorer
eftertelegraferades från alla universitet i Amerika och Europa
för att studera undret — en man som hade 45 graders
feber och var frisk som en nötkärna. Nio veckor höll
dom på med mig och kunde bara konstatera faktum.
Och temperaturen har inte sjunkit sedan dess,
Olägenhet? Nej, bara då jag ätit litet mer än vanligt,
kommer maten i kokning i magen och jag befrias helt
automatiskt från det jag förtärt. Skål!
</chapter>
<chapter name="6. 6.">
<tab><tab><tab><tab><tab><tab><tab><tab><tab><tab>6. 6.

Klockan 2 förmiddagen.

Vi ha nått <i>Guldkusten</i> och ligga på redden utanför
<i>Accra.</i> Vackert väder. 25° i hytten.

Det var hit jag längtat, särskilt sedan jag för några
år sedan fick reda på att Sverige en gång i tiden
ägt en koloni på Guldkusten — visserligen bara under
den korta tiden av tretton år, men vi hunno dock göra
le beau geste. År 1649 kom Louis de Geer med
förslag till drottning Kristina att grunda ett Afrikanskt
Kompani, vilket genast organiserades och fick rätt
att av negerkungarna inköpa koloniområden och
befästa dessa. En av kompaniets kaptener fick i uppdrag
att undersöka förhållandena på Guldkusten, kom till
Cabo Corso med sitt fartyg <i>Christina</i> och köpte ett
större område. Där anlades fästningen Carolusborg,
två faktorier och två mindre fort. När Carl X Gustaf
blivit konung, utvidgade han kompaniets rättigheter,
men koloniens guvernör, holländaren Carlof, kom i
onåd och avsattes samt efterträddes av en svensk,
Johan von Krusenstierna. Nu började tråkigheterna.
Carlof reste år 1655 hem till Holland, men sedan han år
1658 i Emden kommit över ett danskt skepp
<i>Glückstadt</i> avseglade han i hemlighet till Guldkusten, tog
till fånga Krusenstierna med hans fåtaliga garnison och
dessutom befälhavaren på det svenska fartyget


<i>Stockholms Slott,</i> som lockats till Carolusborg av Carlof,
vilken genast avseglade till Europa med de båda
skeppen, medtagande allt värdefullt av kompaniets
egendom och kastade ankar på staden Glückstadts redd
under tysk flagg. Den negerkung han tillsatt som
överhuvud i kolonien sålde Cabo Corso till Holland.
Det svenska kompaniet köpte kolonien tillbaka — allt
en högst bedrövlig historia där förräderi och andra
skurkstreck underblåstes av både Holland och
England, vilka båda länder ansågo sig ha förhand
närhelst det gällde kolonisering. År 1661 bombarderade
holländarna Carolusborg, som efter upprepade
angrepp och tappert försvar år 1663 tillsammans med
hela Cabo Corso föll i deras händer. Nu blev
området ett stridsäpple mellan Holland och England.
Engelska skepp erövrade det tillsammans med en
massa faktorier längs kusten slutgiltigt år 1665.

Ingen dålig erövring! Guldkusten har nu två
millioner invånare och exporterar guld till en millions värde
om året. Men viktigast i utförseln äro timmer och
kakaobönor. Dessutom finns gummi och palmolja med
mera sådant.

Carolusborgs namn är nu <i>Cape Coast.</i> Vi hinna inte
besöka denna plats »från våra segrars, våra sorgers
och vår äras gyllene tid» och inte heller söka efter det
som en gång var de svenska forten <i>Taccarary</i> och
<i>Anamaboe.</i> Men det svenska fortet <i>Ursa Lodge,</i> som nu
kallas <i>Christiansborg,</i> få vi se i dag om ödet blir oss
gynnsamt. Det har förut tillhört Danmark. De flesta
av den långa raden fort utefter kusten ha många
gånger bytt ägare och deras öden äro till stor del

glömda. Cabo Corso blev emellertid under
sjuttonhundratalet engelsmännens förnämsta fort med
välbyggda bostäder för officerarna. Det förstärktes med
fem batterier och ett litet torn, allt välförsett med
kanoner som behärskade både landet och sjön och
gjorde det nästan ointagligt från båda hållen.

Den del av The Guinea Territory, som förr kallades
<i>Slavkusten,</i> sträckte sig från <i>Voltafloden</i> strax öster
om Christiansborg till <i>Biafra.</i> Den omfattade så
välkända länder som Tago, Dahomey, Lagos, Yoruba och
Benin och bildade tillsammans med Asjanti ett av de
tre stora slavproducerande områdena på den
afrikanska kontinenten. Dess kungar voro vilda despoter och
dessas så kallade arméer, som för övrigt voro väl
beväpnade och disciplinerade, användes mest till
plundringståg bland de svagare grannstaterna, till vilka
Guldkusten hörde, och försågo de europeiska
äventyrare, som besökte kusten för sådant ändamål, med
laster av <i>svart elfenben,</i> hämtat från de vilda urskogar,
där febrar omöjliggjorde längre uppehåll och därför
kallades <i>vit mans grav.</i> Här har flutit strömmar av
blod och tårar och <i>Company of Royal Adventurers of
England trading to Africa</i> ägde skeppskaptener som
säkerligen inte nöjde sig med att köpa guldstoft och
specerier. Men detta kompani hade svåra
konkurrenter, vilket bevisas av den mängd fort och faktorier som
på 1600-talet funnos mellan Rio Cobra och Rio Volta,
ett på var åttonde eller nionde mile. På en liten karta
från den tiden har jag räknat tjugufem, av vilka två
tillhörde Brandenburg, tre voro danska och de
återstående tjugu holländare och engelsmän. De svenska
voro antagligen för obetydliga att omnämnas.


Sedd från havet är denna kust en nästan obruten
sträcka av låg, sandig strand, som stundom höjer sig
i djärva, klippiga uddar. Längs denna flata strand
bryta sig de väldiga svallvågorna från Atlanten med
ohejdad våldsamhet. Dessa kokande brott som
oavlåtligt skumma längs strandremsan gör en landning
ganska riskabel på grund av den mäktiga dyningen
och kan endast göras med <i>surfbåtar</i> (surf = dyning).
Man klättrar nedför skeppssidan på en repstege eller
transporteras mellan skyn och sjön i en korg gjord
för ändamålet. Vanlig lejdare kan inte användas på
grund av dyningen. Fartygen ankra mellan en och två
miles från stranden på sex till tio famnars vatten.

Väl ombord i surfbåten känner man sig
jämförelsevis säker, påstår min sagesman. Faran ligger i att den
kan komma parallellt med sjön och kapsejsa. Den har
elva mans negerbesättning — tio paddla och en styr.
Alla sjunga en monoton sång på sitt hemlands vilda
tungomål — endast omkvädet sjunges på <i>native
english</i> och låter ungefär så här:
<poem>
"Good old massa, come from home,
leave him fader, leave him moder,
dashee me one hunder pouns,
good old massa come from home."
</poem>

I närheten av stranden utväljes en våg, alla ro för
brinnande livet och båten föres på dess kam upp på
stranden innan nästa brottsjö hinner den.
Passageraren lyftes i land — oftast torrskodd, ty negrerna
kunna sin sak.

Timmermannen är sjuk och måste landsättas här i
Accra, där det finns ett förstklassigt sjukhus. Jag

tycker mig se honom omhändertagen av allvarliga,
blonda engelska sjuksystrar, men jag hoppas att de
första lagren smuts avlägsnas av negrer. Själv skulle
han säkert ha valt ett negersjukhus, men han är ju
trots sin tatuering, som kommer honom att likna en
söderhavsvilde, dock en vit man, vars prestige måste
upprätthållas till vad pris som helst.

Klockan 6 förmiddagen.

Jag vaknar vid buller och skrik och ser ut genom
mitt öppna fönster. Några hundra negrer ha kommit
ut till <i>Kaaparen</i> i sina surfbåtar och börja fylla vårt
lastrum med kakaobönor. Jag formligen hoppar i
kläderna och ger mig ut på däck. Så gott som alla
surfbåtar i hamnen äro engagerade för <i>Kaaparen.</i>
Endast två fartyg till ligga för ankar, en holländare och
en tysk, som lossar bilar. Trängseln vid vår båtsida
är fruktansvärd och skriket infernaliskt. När jag visar
mig vid relingen på bryggan fördubblas oväsendet och
blir mångdubblat, då Hugo Lindberg och ett par
andra passagerare komma till.

— Massa, gimmee cigarettes, massaaa! vråla de
båtbesättningar som inte äro ombord och stuva in lasten.

— Massa, massa, massaaa! Me good boy, me
tobacco, massa!

Jag kastar ned några cigarretter från bryggans
imponerande höjd och allmänt slagsmål blir följden.
Många ramla i sjön, men alla simma som fiskar. De
brottas i båtarna och i vattnet om våta cigarrettrasor.
Jag går ner till stewarden och köper ett par hundra
billiga cigarretter — inte av girighet, tro mig, o läsare,
utan av klokhet — och det jag trodde vara slagsmål

där nere var bara lek. Jag börjar med att kasta ner en
liten ask på ett tiotal rökpinnar och den morian som
blir den lycklige delar genast med sig åt båtlaget, ty
alla äro fina kamrater.

Ögonvitor blänka, tandrader blänka, de nakna, sköna
kropparna blänka som mörk våt choklad. Det är
obeskrivligt vackert och pittoreskt. Då och då äntrar en
man repstegen med ett vitt papper i munnen, något
kvitto som ger honom någon funktion vid lastningen.
I aktern på varje båt står rorsmannen hela tiden och
är för hög att delta i de andras simpla skrän. Han är
en <i>würdenträger,</i> en man av hög rang, och som tecken
på sin värdighet har han några trasor på sig, en
gammal blus, en underbar hatt från syndaflodens tid
eller en mössa. En särdeles hög person bär omkring
sina länder en trasig gammal säck med <i>Saltsjökvarns
firmamärke.</i> Men de övriga äro härligt nakna med
endast en liten trasa som fikonalöv.

Jag kastar cigarretter, Hugo Lindberg kastar, alla
kasta.

— Massa, massa, me good boy, massa!

Roddarna höja på skämt sina trespetsade vita eller
gröna årblad — Neptuni treuddar — mot varandra,
störta sig i sjön, dyka under båtarna. En båtstyrare
låter nonchalant, medan han tänder sin cigarrett, sin
långa åra falla i sjön. Den räckes honom genast av
en simmare.

Skriket och tjattret lät först som slagsmål, krig och
örlig. Men nu låter det som en småbarnsskola under
rasten, vackra barn som bara tänka på mat,
fortplantning och dans. Ty i denna del av världen tycks ingen

arbeta för arbetets egen skull. Bara det ögonblickliga
behovet tillfredsställes, kommer ingen ihåg det
förflutna eller tänker på det tillkommande.

Männen arbeta för att tillfredsställa sina mest
tvingande behov. Kvinnorna arbeta för männen och för att
tillfredsställa deras önskningar.

Surfbåtarna komma och gå i en aldrig sinande
ström. Negrerna ro med korta, snabba årtag, de vita
paddelbladen se ut som ofantliga vita handskar —
stundom, men just nu ser en surfbåt ut som ett farligt
sjöodjur, som hugger i sjön med en rad vita spetsiga
obarmhärtiga händer. De klara dyningarna briljant
trots sina tunga laster. Just nu ros från tysken
bredvid oss en väldig automobillåda i land. Akter om
<i>Kaaparen</i> ligger en grön boj, som betecknar läget för
en stor järnbåt som sjönk här för ett par år sedan.
Den är fortfarande föremål för vrakfiske från små
negerbåtar. Däcket är borta och fiskar simma i de
långa korridorerna.

En surfbåt ror ut till tysken. I en länstol på durken
sitter en stor svart hövding i ljus kakikostym,
solhjälm, skjorta och smärtingskor. —

— Massa, me good boy, gimmee cigarettes!

Herregud, den som hade sådana muskler som den
här skrikhalsen! Jag har aldrig sett så vackra kroppar
förut och dock har jag sett mycket naket i mina dar.
Ja, jag måste medge att jag hittills varit absolut
okunnig om hur diger, hur mättad av skönhet en rörelse
kan vara. Jag skäms över min okunnighet och gläder
mig över att jag kan uppfatta denna skönhet. Dessa
äro inga sportmänniskor utan roddare, som behärska

en uråldrig roddteknik, de äro bildsköna gudar med
varje muskel i ordning, de äro levande ornamenter
modellerade av gudar. Deras vila är hög, gudomlig ro.

Å! De simmande negrerna med vita fotsulor, vita
tänder, grymma ögonvitor och oemotståndliga
leenden! Grace, <i>metron,</i> den högsta grad av liv och
skönhet.

Nu måste vi i land med timmermannen. Hellen,
Hugo och jag sitta snart efter den korta luftfärden i
korg i bekväma stolar i surfbåten och ha installerat
timmermannen i en dylik. Det är inte mycket bevänt
med Colonian just nu. Hans ögon tycks inte se något
och då jag tar honom om ryggen och frågar, hur han
har det, ler han matt. Han vill inte en gång röka och
då är det illa beställt.

De första årtagen äro långsamma och jag börjar
undra om båten verkligen rör sig, då vi helt plötsligt
äro i full fart. Sången börjar och Hellen tror att den
betyder ungefär: Två vita herrar långt norr ifrån
komma i land och ge oss pengar till whisky. En
försångare i falsett leder och kören följer rytmiskt med
årornas snabba hugg i vattnet. Jag försjunker helt i
betraktande av roddarnas rörelser och muskelspelet i
ryggar och armar.

Vi närma oss vågbrytaren, över vilken skummet står
skyhögt. Det ser ut som rosensnö i solskenet. Det
gäller att undvika ett väldigt brott strax utanför
vågbrytaren, men nästa brott är lämpligt för vår båt.
Roddarna spurta, båten skrapar i sanden, paddelårorna
kastas över bord, roddarna hoppa ur och bära oss i
stolar i land. Det går helt lätt och lekande och just

i det psykologiska ögonblicket, ty det minsta
dröjsmål — och nästa våg skulle dränka båten helt och
hållet.

Vi ha landat i närheten av tullhuset och jag har
under färden varit alldeles för sysselsatt med min
närmaste omgivning för att se efter hur Accra tar sig ut
från sjön. Men det är ganska imponerande, en vit
tropikstad inbäddad i djup grönska — palmer och andra
träd höja sig inte nämnvärt mycket över husen, ty det
moderna Accra är ganska nyreglerat och trädgårdar
och alléer ha inte nått full storlek. Men staden har
de sista årtiondena vuxit mycket och har väl nu
omkring 50,000 invånare, naturligtvis till största delen
negrer. Men de officiella byggnaderna och de vitas
villor äro raffinerat vackra.

Ambulansen hämtade timmermannen och vi gjorde
en promenad i bil medan sjuklingen gjordes i ordning
för ett längre uppehåll på sjukhuset, vilket var
ståtligt att skåda. När tiden vart fullbordad gick Hellen
att titta till vår landsman. Han hade aldrig legat så
fint förut. Han var i paradiset. Men nog borde han
ha verkat fluga i kål på den eleganta betjäningen.
Säkerligen hade den som fick i uppdrag att bada
honom aldrig sett ett sådant nummer.

Vår chaufför är naturligtvis svart och påminner så
påtagligt om en diplomat jag träffade i Moskva för
länge sedan, att jag baxnade. En sådan likhet är
ovanlig mellan en svart och en vit.

Mellan vackra trädgårdar och eleganta bungalows
åkte vi till Christiansborg Castle som ligger något
mer än en engelsk mil väster om Accra och är
residens för Guldkustens guvernör, hos vilken höghet

Hellen bad om tillåtelse för oss att i egenskap av
svenskar och före detta ägare till hela rasket få
inspektera slottet. Detta bifölls och vi fingo en ohängd
negerbetjänt med oss som trots våra protester förde
oss in i guvernörens privatvåning. Endast med milt
våld kunde vi hindra honom att visa oss
sängkammaren och toaletten. Men jag höll på att glömma
berätta om vårt sammanträffande med guvernören.
Slottet, som omsusades av palmer och akacior och var vitt
och vackert med aktningsvärda proportioner och som
mycket väl kunde ha passat till borg åt någon
orientalisk furste, verkade alldeles obebott. Vi sökte efter
människor och gingo uppför trappor och nedför
trappor i den mycket besvärande värmen, kommo in i stora
salar och ut på små gårdar — inte en katt en gång,
ända tills röster hördes från ett prång. Vi kommo ut
på ett slags bakgård med negerungar och höns och
ett svart menage som solade sig mot en vit vägg. En
sida av denna gård var öppen mot havet och djupt
där nere låg det blankt med de alggröna klipporna
torrlagda, ty det var ebb, och på dem plockade svarta
pojkar krabbor och musslor innanför den vita
fransen av brott som aldrig försvinner här, hur stilla
havet än kan synas. Slottet ligger högt och dess murar
och klippan under dem stupade nästan lodrätt ner i
Atlanten.

Men bakgården var intressantare, ty på den lågo
gamla svenska och danska kanoner halvt nedsjunkna
i sanden i skuggan under kokospalmer med stora
mogna nötter under bladkronorna. Och över de rostiga
kanonerna och uppför kokosträden sprungo snabba
gröna ödlor.


Hugo fotograferade och Hellen fotograferade. Detta
skulle egentligen ha målats — det vill säga de gröna
algklipporna med svartingarna på i det purpurfärgade
havet — inte ödlorna och hönsen. Jag gick fram till
den låga barriär som skilde gården från avgrunden
och se — där nere lågo också kanoner i sanden
närmast klippan. Hade jag varit artillerist skulle jag ha
fallit i gråt vid åsynen av denna vandalism. Men nu
tänkte jag verkligen på gamla Sweden och på de
gubbar som svettats för fosterlandet här borta från all
ära och redlighet.

Och just som jag stod där i mina tankar, ropade
Hellen och jag såg honom stå i samtal med en stel
engelsk herrekarl. Det var guvernören själv som
antagligen skrämd av det ovana besöket trodde oss vara
hönstjuvar och ville bevaka sin egendom. Jag
föreställdes för honom, Hugo föreställdes för honom och
Hellen berättade högtidligt att excellensen givit oss
tillstånd att röra oss ogenerat inom slottets murar.
Excellensen räckte fram handen och sade <i>how do you
do?</i> Jag sade <i>how do you do</i> och ögonblicket efteråt
<i>good-bye.</i> Alla sade <i>good-bye</i> och det var först nu,
sedan vi hunnit se nästan allt utan guide, som vi
överantvardades åt negern. Vi sågo inte röken av
guvernören, men det var kanske hans siestatid och han hade
somnat i den glada tron att vi inte voro hönstjuvar.

Men tavlan jag såg mellan bakgårdens palmer, havet
och de hala grönglänsande klipporna nere i djupet,
den vita skumranden och kanonerna som sågo ut som
tändstickor på det hållet, det var något att minnas.

Nu läto vi köra oss till infödingsmarknaden, ett
väldigt torg med basarliknande butiker och stora

upplag av livsmedel som föreföllo allt annat än aptitliga.
Det enda vi sågo på vägen dit var en tjuvtransport,
anförd av svarta till tänderna beväpnade soldater.
Bovarna sågo glada och nöjda ut.

Vi voro de enda vita männen på detta stora av folk
myllrande torg. Jag såg inte så mycket på varorna
som på kvinnorna, gudinnor med fulländad gratie och
svarta som djävlarna i våra gamla kyrkvalv. Med
vilket behag buro de inte både de stora bördorna på sina
hjässor och de vackert draperade, färgrika tygbitarna
som täckte deras kroppar. Jag ville köpa några meter
tyg liknande det en junonisk gudinna, som just gick
förbi butiken, var klädd i. Men det såg hemskt ut
mot en hud som inte var svart. Och det var tryckt
i Tyskland, Japan eller England. Den svarta kvinnan
adlade det, dess färg och banala mönster. Det blev
ingen affär av, men den arabiske handlaren fick en
god cigarrett i stället. Jag kände mig hemsk till
mods vid åsynen av allt japanskt och tyskt kram som
låg utbrett här. Mest äcklade mig de usla kritpiporna
och de tyska knivarna med gula, gröna och röda skaft
och blad som man utan ansträngning kunde böja i
rät vinkel! Made in Germany. Dock långt före kriget.

Men nu var tid att äta lunch. Vi gingo in på Hotel
Metropol, ett något sjaskigt ställe som man gärna ville
befolka med mystiska figurer av omtvistlig moral.
Mycket riktigt, när vi slagit oss ner vid ett bord, slog
sig ett sällskap ner vid ett annat bord och bredde ut
ett smutsigt papper framför sig. Var det måhända en
gammal skattsökarkarta som de sutto och lurade över?
Men vita män voro de, om också själarna voro
korpsvarta. Kunde inte ett skott smälla när som helst

från gatan? Avlossat av den skurk de stulit kartan
ifrån? En av dem var enögd till råga på allt.

Men Hellen bad om matsedeln och sade på
negerengelska till kyparen:

— Dash us three square-faces (drinkar ur
fyrkantiga geneverflaskor)!

Ty vi skulle naturligtvis ha en sup till maten. Och
mera är inte att säga om måltiden. Jag kan bara
förknippa den med ett minne av härsket smör.

Efter lunchen gingo vi ut i stan för att köpa
litteratur om Guldkusten och fotografier från trakten
häromkring. Men i Accra fanns bara missionsboklådor
och deras innehavare visste intet om litteratur.
Vykort fingo vi däremot köpa av en fet, oändligt värdig
kvinna med steatopygisk läggning och av en
pappershandlare utan egentligt papper, men väl försedd med
skolböcker för små negerbarn. Accra är statt i
utveckling.

Men jag måste ju ärligt säga, att jag inte känner
till stan och att jag möjligen gjort den orätt. Det
ormskinn jag köpte på marknaden var ingen humbug
med och den kniv en negergubbe var nog vänlig att
skänka mig mot ett par shillings var ett värdeföremål.
Ett par halsband med kulorna utskurna i elfenben
pryda nu sköna halsar.

Men jag skulle inte vilja bosätta mig i Accra.

Med hjälp av negrer och stolar kommo vi ombord
i surfbåten som skulle föra oss till <i>Kaaparen</i> och
under sång bar det i väg. Jag beundrade roddarnas
idealiska bröstkorgar, deras smärta liv och breda
axlar. Där ute pågick ännu lastningen, då vi beredde

oss att äta vår middag. En del av negrerna åto också
sitt ris ur emaljerade handfat eller slukade brödfrukt
och bananer. Efter måltiden sköljde de munnen noga
och gned tänderna med fingrarna. Jag gav dem fina
cigarretter av märket <i>Springbok.</i>

— Massa, massa, me good boy!

De röka och spotta med en elegans som man knappt
får se vid någon diplomatmiddag i Europa.
</chapter>
<chapter name="7. 6.">
<tab><tab><tab><tab><tab><tab><tab><tab><tab><tab>7. 6.

Klockan <small><sup>1</sup></small>/<small><sub>2</sub></small> 7.

Vi befinna oss i <i>Takoradis</i> hamn, dit vi gått medan
jag sov trött av alla intryck. 25° C. Vackert solsken.
Tullinspektören åtföljd av en likasinnad, båda två <i>big
chiefs,</i> komma ombord. De äro mycket eleganta i
solhjälmar och vita tropikkläder. De ha skor, emedan det
är söndag. Hellen har affärer i land och det finns
utsikt till bilresa utefter kusten. Äntligen skall jag få
se en tropisk skog, om också bara för en kort stund!
Mödosamt släpar jag mig från kajen till ett hus med
skylten The Takoradi Coaling Company. Detta är
ingen terräng för mig, ty vägen bär över
järnvägsspår, där det är djupt mellan syllarna. Här finns
verkligen en järnväg som för till <i>Kumassi,</i>
huvudstaden i <i>Asjanti.</i> Hugo och jag kunde ha kommit hit
med järnvägståg, men dessa gå fullkomligt oberoende
av tidtabellen, om det finns någon.

På kolbolagets kontor beställde Hellen en bil, som
skulle komma om fem minuter. Det dröjde över tre
timmar, innan chauffören behagade infinna sig. Vi
funderade på att ta tåget, men ingen
stationstjänsteman syntes till, ty församlingen i det närbelägna
missionshuset hade efter predikan slagit ihjäl missionären
med hustru och oskyldiga barn och höll vid vår
ankomst just på att äta upp dem med curry och senap.


På grund av Hellens förbindelser skulle vi till och
med kunna bli inbjudna till den gräsliga måltiden,
men vi hade ätit frukost ombord och tackade hövligt
men bestämt nej. Äntligen kom stationsinspektoren,
flottig om den förfärliga käften — ty missionären hade
varit mycket fet — och sade att tåget inte skulle gå
förrän i övermorgon. Just som vi funderade på att
fara tillbaka till <i>Kapparen</i> kom chauffören så vänligt
grinande att vi inte hade hjärta att förebrå honom.

Utefter havsstranden gick färden under solens pilar.
Här kände jag verkligen att en tropikhjälm hade varit
på sin plats och jag tillhölls att framför allt skydda
nacken för omedelbar bestrålning. Vi reste igenom
negerstaden Sekondi och kommo till byn <i>Inchaban,</i>
där kung <i>Kuyo Manklam</i> var härskare och efter litet
underhandling lyckades Hellen skaffa oss audiens —
han uppträdde dagen till ära i sin oklanderligaste vita
uniform med gyllene knappar och andra grejor på.

H. Maj:t var en värdig äldre herre och hans
residens en snygg lerhydda med golv av samma materia,
ett bord och ett par stolar. På en av väggarna hängde
några oljetryck — Jesus av Nasaret som barn,
Rumäniens konung och drottning, Den Heliga Nattvarden
och en annons om ett snabbskjutande precisionsgevär.

Jag föreställdes av chauffören, vilken tjänstgjorde
som tolk och talade en usel engelska — ungefär som
jag — som en stor hövding från Tändstickornas Land.
Det var nästan omöjligt att meddela sig med tolken,
men kungen var vänlig nog att nicka god mening och
bad oss sitta ner. Jag ville tillhandla mig några
vackra kalebasser, men kungen påpekade med stort

allvar att det var söndag, en olämplig dag för
köpenskap. Men han bad oss vara välkomna i morgon. En
del av hans undersåtar hade samlat sig utanför
palatset i tro att vi voro ambassadörer från någon
vänskapligt sinnad monark i fjärran land. Ett par av
folket trängde sig in för att i likhet med oss sola sig
i majestätets närvaro. En av de påträngande hade
glasögon och solhjälm. Vi uppträdde naturligtvis med
blottade huvuden. Jag förargades över den ohövlige
undersåtens fräckhet och tog av honom hatten.
Glasögonen fick han behålla på. Kungen nickade åt min
ringhet, tydligen gillande mitt handlingssätt, bad oss
komma igen för att göra affärer och tillät oss
fotografera och röra oss ogenerat i hans huvudstad. Sedan
vi skänkt honom några askar cigarretter, för vilka han
tackade med en verkligt kunglig böjning på huvudet,
spredo vi oss på gatorna, där byborna med hustrur
och barn i skön nakenhet skötte sin söndagsflirt under
skratt och skämt. En oändlighet nakna barn. En
sammankomst i en lerhydda, där några åldringar verkade
De Gamles Råd. En av dem såg ut genom
fönsteröppningen, grinade och vinkade med en tändsticksask
(tre stjärnor).

Men värmen blev för svår. Vi satte oss i bilen och
foro till <i>Kaaparen</i> förbi massor av söndagsnegrer
från Sekondi, förbi kokos- och bananplanteringar. Vi
åto lunch ombord och fingo egendomligt nog till
smörgåsbordet det slags pressylta som gamla
stockholmare brukade kalla <i>Kall missionär.</i> Hela tiden hade
jag i tankarna den där negern med glasögon, solhjälm
och missionsskolehyfsning. Sätt glasögon på en neger
och han verkar ögonblickligen frälst.


Intog sängen klockan 4. 27° i hytten.

Hugo Lindberg däremot for med M. Démaretz i
land igen och återvände till middagen lastad med
yams, kakao, brödfrukt, kokosnötter och ett väldigt
palmblad, som han ämnar skänka Nationernas
Förbund i Genève.
</chapter>

<chapter name="Takoradi 8. 6.">
Takoradi 8. 6.

Tidigt anskaffades en bil och Hellen, Hugo, M.
Démaretz med fru och jag startade åter för byn Inchaban.
Takoradi är ett långsträckt samhälle, vilket endast en
utmärkt väg skiljer från plagen med det evigt
brusande havet. Mycket folk är i rörelse. Kvinnor gå med
stora kalebasser på huvudet, fyllda med negeröl.
Fradgan ligger som en liten rund kudde över kalebassens
mynning. Fiskgjusar, pelikaner, gamar. Jag släpptes
ut några sekunder framför en butik som såg ut som
en bokhandel i ett marknadsskjul. Intet av värde att
få. Men affären bredvid hade den lysande skylten <i>The
Gold Coast Expert Hairdresser.</i> För alla Golkondas
skatter skulle jag inte ha låtit frisera mig i detta
lokus!

Vi voro rikt lastade med bytesvaror och skänker till
kung Kuyo Manklam! En stor ask <i>King Oscar
Kippered Herrings</i> (en norsk konserv från tiden före
1905), en flaska syltlök, en burk mixed pickles, ett
paket knäckebröd, cigarretter och sydafrikanska
illustrerade tidskrifter med blodiga scener från
abessinsk-italienska kriget. De sistnämnda skola bereda H. Maj:t
en bister glädje, ty han hatar Italien i likhet med hela
Afrika numera.

I byn få vi veta att kungen för tillfället är i <i>the
bush,</i> men vi bli föreställda för kronprinsessan, en


svart men ganska täck ung dam, överlastad med
prydnader. Hon var verkligt förnäm. Hållningen
förrådde hennes höga börd. Hon förde oss till H.
Maj:t drottningen som utan att avlägga den prins
hon bar på sin rygg lotsade oss till audiensrummet,
på det att vi där skulle kunna lägga ner våra rika
håvor. Efter att ha tagit vördnadsfullt avsked av de
höga personerna, fortsatte vi vägen för att se litet
av det inre landet. Vi fara genom några andra byar
och passera ett ganska stort och ohyggligt smutsigt
samhälle med ett <i>castle</i> som huvudbyggnad. Köpte
kokosnötter och brödfrukter och gestikulerade ordlösa
och transpirerande för att göra oss förstådda. De
äldre kvinnorna ha en beundransvärd talegåva.
Männens lugn är imponerande. De äro ståtliga, kraftiga
gestalter med harmoniska rörelser. Men det ser ut
som om stora navlar här vore ett slags
skönhetsmärke.

Hettan mellan lerväggarna i en negerby är
åtskilligt kvalmig och blir snart ganska besvärlig, fast jag
älskar värme. Vi åka och försöka studera landet så
mycket tiden medgiver. Detta är sannerligen ett rikt
land. Här odlas yams, majs, ris, hirs, säd, bananer,
apelsiner, äpplen, kaffe, bomull, kakao, mango,
brödfrukter, pawpaw (trädmelon), limon, ananas,
jordnötter, bönor, lök, tomater — — —

Längs stränderna växa kokospalmer i överflöd, men
den viktigaste av palmerna är <i>oljepalmen,</i> av vilken
nationaldrycken, palmvinet, brygges. Vegetationen går
bokstavligen ända ner till havsstranden, men
allteftersom landet höjer sig, täckas kullarnas sluttningar av
högvuxen skog. Den tropiska undervegetationen gör

bushen på sidorna om vägar och stigar alldeles
ogenomtränglig och vi kunna från bilen endast göra oss
en svag föreställning om hur det ser ut där inne. En
och annan kondor flyger över vägen — en papegoja
lyser till i ett träd.

Men chauffören svarar <i>yes</i> på alla frågor tills vi
av bara trötthet överlämna oss åt hans godtycke. Han
anser nog att vita idioter som köpa gamla kalebasser
i stugorna inte ha en aning om livet. Vi äro också
litet rubbade, som låta en neger utan körkort ansvara
för våra liv. Han kör som den vilde han är, men kör
utmärkt.

Vi försöka förklara för denne kannibal att vi vilja
långt upp i skogen. I stället kör han oss nedåt havet
som plötsligt blänker till mellan palmstammarna och
bjuder oss en av sina vikar att bada i och en
paradisisk ö att bo på i naken skönhet. Fiskekanoter ligga
på sanden, havet är drömblått och randen av fräsande
vita brott lyser med en glans, som är överjordisk.

Vi stanna och fotografera i en fiskarby. Dess
kvinnor äro långa och välväxta. Männen ge intryck av
fysisk styrka och uthållighet.

Men här mogna båda könen tidigt, livets sommar
är kort och åldrandet kommer fruktansvärt snabbt.
Det måtte vara farligt att bo under palmer.

Och ingen går oberörd i lä om en negerby. En
gammal holländsk författare säger: »Lukten blir så
förfärlig, emedan de låta all fisk ruttna under fem å
sex dagar innan de äta den och emedan de lätta sina
kroppar runtomkring husen.»

Detta påminner om surströmming, som alltså
egentligen är en tropisk föda.


Så småningom komma vi utan att ha bett om det
till Sekondi. Chauffören förstår oss ej. Men nu känna
vi själva till vägen och han kan inte narra oss i något
bakhåll och äta upp oss. Jag avnjuter gourmetiskt de
fyra miles som återstå till Takoradi och kommer lagom
för att köpa en gammal kniv av en negersjåare som
längtar efter tobak. Jag hinner även plocka några
underliga frukter, som Démaretz kallar <i>sandboxpines.</i>
Fransmannen upplyser också om att <i>svart mamba,</i> den
giftigaste av alla ormar, är vanlig omkring Takoradi.
Man dör av ett bett inom tio minuter, påstår han.
Mamban kan sluka en katt. Han har själv träffat på
en mamba, ur vilkens vänstra mungipa en kattsvans
stack ut. Men fransmännen ha särskilt livlig fantasi.

Klockan 5 eftermiddagen bogserades <i>Kapparen</i> ut
ur Takoradis grunda hamn, vars botten består av lera,
korall och sten. Utanför vågbrytaren sprungo de vita
brotten i luften. Nu gå vi väster ut och äro till följd
av stormen i Durban och några andra orsaker
åtskilliga dar försenade.
</chapter>
<chapter name="Tisdag 9. 6.">
Tisdag 9. 6.

27° i hytten. Alldenstund sprit lär sätta ner
temperaturen föreslog Hugo att vi skulle ta en sup till
lunchens kräsligheter. Men hans avsikter voro
oredliga. Han hade fyllt mitt glas med kokosmjölk,
kristallklar, diamantklar, och ville nu njuta av min
desillusion. Ett gammalt och ganska dåligt skämt, som
han nog aldrig upprepar.

Undrar hur timmerman mår nu, om han lever än!

Jag sätter mig vid skrivbordet i naken gudaprakt,
låter fläkten gå och renskriver ett par av
timmermannens berättelser, som jag anser värda att bevaras som
exempel på den gamla goda tidens vilda liv.
Timmermannen berättar om sin tatuering.

— Jag har alltid varit interested för tatuering. Jag
är själv tatuerare. Men så kom jag med en sjuttiosex
år gammal norsk tremastad bark, som hette »Ophelia»
från Callao i Sydamerika runt Kap Horn till London.
Vi förtöjde i West India Docks och en norsk
shippingmaster kom till oss för att ta opp namnen på
folkene som ville logera i hans boardinghouse tio
minuters väg från dockorna. Han kunde snakke, han!

— Nu ska ni vare käcke gutter å komme te mej,
plenty mat å brännvin å goa bäddar. Hur lång trip
har ni haft, gutter? Hur mycke har ni te gott? Vad
tid vill ni avmönstra i morra? Kom opp te mej ska
ni få plenty mat å dricka!



Och då han fick veta att vi hade pengar, blev han
lugn. Så kommer där en tokig irishman, som hette
Jimmy Belt, en röhåri jävel. Det var sommartid och
jag gick med skjortan öppen i bröstet.

— Jag ser att du inte är tatuerad. Kom opp till mej
i kväll, ska jag visa dej några fina mönster! sa Paddy
— jag kallar alla irishmen Paddy.

Well, jag hade fått 15 shillings av kapten och tog
mig en sakta promenad hem till Paddy.

— How do you do? sa jag.

— Dåligt, jag har inte haft något arbete på länge,
sa Paddy.

Jag gav Paddy arbete för 15 shillings. Han bjöd
på whisky och öl och tatuerade några fina bitar på
min rygg. Han tatuerade för hand med fyra nålar på
en träpinne. Jag kände på hans tag att han inte var
vidare van, men han skickade efter mera whisky och
öl, då han hörde att jag var interested i tatuering.
Han tänkte bli stortatuerare och arbeta med
elektricitet som dom alltid gör nuförtiden, men han behövde
någon att läre sej på. Well, jag slog till och blev
liggandes hos honom på natten.

Morran efter skulle jag avmönstras och lämna
skutan. Och när jag var avmönstrad, gick jag ner till
Charlie Browns krog runt hörnet vid Svenska
sjömanshemmet. Jag hade redan fått i mej några glas
då Paddy kommer in och säger:

— Say, Colonian, don't drink more, come on! Nu
måste vi börja tatuera!

Well, jag gick med honom och vi gjorde upp att
jag skulle ha 80 pund, så skulle han få lära sej alla

sina mönster på mej. Jag fick lite pengar i förskott
och han började. Whisky och öl serverade han hela
tiden, så pengar hade han, fast han klagade över
arbetslöshet. Han började på bena med ormar runt
bägge bena. Jag blev full och somnade. Han
tatuerade. Andra dagen kunde jag inte gå. Det svullnade
och blev ömt. Men om ett par dar blev det bättre.
Jag bodde hos Paddy — han tordes inte släppa mej
ur sikte — och inte jag honom, fast han var en god
man — och god mat och dricka bjöd han på. En hel
månad höll han på och tatuerte mej. Men den 16
maj kom en segelskuta till London, hon hette
»General Gordon» och där hade jag en kamrat ombord, som
också ville bli tatuert. Well, jag tog honom hem till
Paddy på kvällen. Och plenty whisky och öl fanns
det. Paddy söp inte själv, men vi andra somnade.
Och när jag vaknade på morran hade Paddy tatuert
sjuttisju stjärner i baken på mej. Jag höll på å bli
förbannad, för jag kunde inte sitte. Men så var jag
också den värste tatuerte man i London. Och det var
ju den syttende maj, och jag behövde ett glas. Och
jag fick mina 80 pund, för Paddy var en god man.
Och kamraten från »General Gordon» och jag
stövlade ner till Charlie Browns saloon klocka åtte på
morran. Och där utanför träffade jag kända folket,
Eskimåen och Prästen — han var prästson från
Stavanger — norrmän båda två — och Brytarn, en svensk
från Malmö, och Stumpen, från Malmö också, Skådarn,
en dansk, och Lappen, från Lappland.

Well, vi gick in och Charlie kom själv och skaka
hands.

— Hello boys, you can have something to drink.


Där blev fullt galej och på kvällen hade vi supit
upp alla mina 80 pund.

Men jag har ju tatueringen kvar.

Timmermannens geografiska kunskaper voro ingen
boklärdom och ofta har jag haft svårt att på
respektive kartor hitta de platser han besökt på sina
härjningståg. Svårast var det då jag utan tillgång till
karta hörde honom berätta sitt mexikanska äventyr.
Läsaren måste därför nöja sig med den stavning han
själv använde. Alltså!

— Jag var på bommen i Honolulu och lyckades ta
mej över till San Francisco. Därifrån gav jag mej med
en gammal ryggsäck på trampen in i Mexiko. Slog
mej i slang med en westindianeger och kom till
Serena Cruz (?) vid Stilla havet. Där var en fin
sandbeach med mycket folk och vi tiggde av de badande.
Jag gick fram till ett par damer och bad på engelska
om några slantar. Jag har alltid tur, jag är en god
tiggare. Den ena damen sa på svenska:

— Vi ska väl ge dom ett par slantar, så blir vi av
med dom.

— Jaså, ni är svenska, sa jag.

— Ja, från Stockholm.

Vi fick fem mexikanska daler av damen. Vi var
sultne och köpte en stor flaska <i>caña.</i>

Han stal, negern, men jag var inte sådan, jag har
fått en fin opdragelse av min gamla mor, men han
kände inte skillnad på sitt och andras. Han gick in i
ett hotellkök med sina bleckkannor och köpte mat,
soppa i en och kött och makaroner i den andra. Vi
åt och så drack vi <i>caña.</i> Det är dynamit. Man blir som
ett rytande lejon av'et.


Vi gick ner till sjön långt ifrån stan. Vid en brygga
låg ett litet tält av presenning. Vi tänkte gå in där,
för vi hade druckit ur cañan och polisen i Mexiko var
jäklig, bara man trampat på en kork. Men ut ur tältet
rusade två stycken och började slåss med varandra så
blod och sand och sten yrde. Den ene skällde på
kinesiska, den andre på svenska.

— Är du svensk? skrek jag.

— Ja visst, jag heter Gustaf Petterson och är från
Härnösand. Var så god och stig in, mina herrar —
negern blev också inbjuden. I ett hörn av tältet låg en
gammal mexikansk käring. Det var om henne Gustaf
Petterson och kinesen hade slagits. Men vi stannade
inte hos dom, de var inte goda människor, utan vi gick
opp i stan igen och kom in på en liten gata där det
var tyst som i en grav och själva var vi så tysta så
det hade hörts om någon kastat en bomullssudd i
marken — så tysta var vi, för polisens skull. Där i
gatan låg ett litet hotell. Jag sa till negern:

— Håll min flaska och min kanna, så går jag in
här och frågar efter jobb.

Jag gick fram till kassörskan och sa på engelska att
jag ville ha jobb.

— Gå till patronen, she says.

Well, jag gick till ägarn och frågade.

— Ja, jag tror att det vill finnas jobb åt dej. Jag
har haft två <i>bommar</i> förut i dag, dåligt folk, men du
ser trevlig ut. Har du ätit något? Har du druckit
något?

— Ja, lite caña.

— Här har du en flaska öl. Du skall få en liten
skrubb att ligga i.


— Men jag har en kamrat, en westindianeger, en
god man.

— Well, är han en god man, får han hjälpa dej
med jobbet.

Patronen var en god man. Vi fick jobb med att gå
ner på beachen var morgon klockan 4 och turna
sköldpaddor över. Sen kom en neger med mulåsna och
kärra och körde dom hem till hotellet. På 1 ½ timme
kunde man turna sexti, sjutti paddor. Så fick jag
hålla gården ren. För alltihop fick jag sjutti
mexikanska daler i månaden. Kamraten — westindianegern —
var med hela tiden och hjälpte till. Men han tålte inte
caña, gick ut i stan och slog sönder vinduer.

Så gav vi oss av igen och korsade landet över fjäll
och dalar och bäckar och sjöar och kom till San
Patador (?) till ett garveri, som ägdes av en svensk. Jag
tog chansen och gick in och tiggde. Det var den bästa
<i>bum</i> jag gjort. Ägarn satt på kontoret. Jag var
barfota och hade trasiga byxor. Han såg ovillig ut och
sa:

— Här kommer så många. Hur mycket vill du ha?

Jag sa, att det fick han bestämma. Då gav han mej
sexti mexikanska daler och en lapp, som jag skulle gå
till hans fru med.

— Du får det som står på den här lappen, därför
att du är svensk.

Jag gick och fick kläder, skor, underkläder, hatt,
strumpor, två paket cigarretter, tie daler och en
femkilospåse med mat. Och så fick jag sätte mej te
bordet å spise mej mätt.

Jag plockade ihop allt, tackade och gick.
Westindianegern blev förvånad och sa:


— Du är en god bum.

Han fick äta och jag bytte kläder, negern behövde
just inget i den vägen, och så gav vi oss ut på
vandring igen. Över fjäll och dalar. Moskitos på nätterna.
Vi måste indela nätterna i vakter och ha eld, för där
fanns mycket pumas. Vi hade vandrat 462 kilometer
från Patador då vi äntligen kom fram till <i>Tampico</i>
vid gulfen. Skorna var nästan utslitna av gåing. Vi
kom in i Tampico klockan 2 mitt i natten. Där såg
oroligt och banditiskt ut. Rätt som det var kom en
polis utan uniform, men med stor hatt, gevär och
ammunitionsgördlar, och frågade:

— Vart ska ni gå?

— Vi ska gå till Mexico City.

— Nej, jag måste arrestera er.

— Varför? Vi har intet ont gjort.

Men vi åkte in på polisstationen med en
utsjungning och blev utfrågade.

— Vad har ni gjort, sen ni lämnade Serena Cruz?

— Gått.

— Vet ni inte att det är revolution i landet?

— Jag är ingen revolutionär.

— Nåja, men jag måste hålla er kvar här tills jag
får underrättelse från Serena Cruz, vad ni är för
folk.

Vi satt i arresten 3 ½ dag, innan vi blev lössläppta.

Vi gick och spankulerade i stan och kom till Union
Square in i ett hus för att köpa mat. Jag hade inga
pengar kvar, men negern hade. Vi kom in i en lång
gång och där satt tre man och spelte kort. Två
revolvrar och tre knivar låg på bordet.


— What you want, you fellers? Det var tre
cowboysar från Texas. De frågade ut oss. Jag sade att vi
hade arbetat för Standard Oil.

— Vill ni spela med?

— Nej.

— Ni <i>måste</i> spela med!

Jag viskade till kamraten: — Di här cowboysarna
är fulla, ge mej tretti daler! All right, jag fick dom.
En av cowboysarna ringde i en klocka och en jänta
kom in med en flaska caña.

Jag sa: — Jag kan ta en crib med er, boys, och
satte mej ner och spelade. Efter tre games hade jag
ökat de tretti dalerna till hundrafemti. Vi gick ifrån
cowboysarna, gick och åt och söp och gick var till
sin jänta. Jag fick tag i en älskvärd, pen dame, en
ros i öknen.

Sen trampade vi i väg till en dansk som bodde långt
därifrån och hade en stor brädgård vid beachen inne
i Gulf of Mexico. Brädgården hade järngaller runtom.
Där låg några stora järntuber, 6 fot i diameter och i
dem såg vi halm, madrasser och nakna fötter. En stor
hund låg bredvid. Men där fanns en dörr i järngallret
och den var oläst. Vi gick in. Hunden på oss, men
jag hade en plockad höna i ett papper under armen,
som jag bommat på marknaden. Den kastade jag åt
hunden och han vart tyst och belåten. Mellan ett par
brädstaplar var ett slags hydda byggd. Där tittade vi
in. På golvet låg nie man och två jänter alldeles
döddruckna.

— Här är intet att göra, sa jag till negern. Vi sätter
oss under palmen här och börjar dricka.


Rätt som det var började di röra på sej i hyddan
och kom ut och önskade oss välkomna. Det fanns
många nationer ibland de där nie, svenskar, italienare,
tyskar. En svensk hette Dalgren. Han kom ut med en
flaska caña och talade om att han rövat en
slakteributik en gång när det var revolution, men ändå fått
sitta inne 1 ½ år.

Det blev ett styvt festande och vi trivdes i början,
för de hade gott om mat och caña. Men de var vanliga
rövare allihop, fast di skyllde på politiken. Di sov
om dagarna och rövade om nätterna. Jag likte dom
inte. Men vi levde en månad hos dom. Men en natt
gick vi från dom och kom längre opp till en
mexikanare, som hade ett cañaschapp. Hos honom blev jag
runnare, skaffade kunder. Där var vi 4 ½ månad.

Men klockan 3 en natt blev där ett liv, ett tjutande
och skjutande och alla pipor blåste. Nu var där
revolution på allvar! Klockan 4 på natten gick jag in i
baren med kamraten och åt. Vi slök en halv flaska caña
var. Vi smög oss ut ur stan, för hela Tampico var
upp och nedvänt. Det finns en förstad till Tampico,
som heter Donna Cecilia (?) och där trodde vi att det
skulle vara lugnare. Men vi blev i stället arresterade,
för det behövdes folk till arbete. Vi kom in på samma
fängelse som förut, men nu var chiefen där fånge själv.

— Vill ni arbeta?

— Si, señor!

— Du får en god jobb, du får följa med
polispatrullen.

Patrullbefälhavaren hade också varit livstidsfånge,
för han hade mördat hustru och tre barn. Jag fick ett

gevär och en stor hatt, ammunitionsgördel med femti
skott. Negern likadant.

Allt var huller om buller. Alla möbler var trasiga
av revolverskott. Alla sköt på varandra. Jag sköt
också, för jag var tvungen. Dom plundrade
slaktarbutiker och kastade ut möbler genom fönsterna.

En disponentfru hade blivit skadskjuten och låg på
en hospital. Hon dog och begrovs och det blev
process om hur det gått till, om hon blivit skjuten eller
ej. Jag och negern, en tysk och två danskar och en
engelsman blev kommenderade till kyrkogården för att
gräva opp damen. Jag var fyllesjuk och försökte samla
mina tankar. Solen bet som när en kör huvet in i en
rödhet kamin. Jag kunde tala spanska bäst av gänget
och sa till doktorn:

— Nej, doktor, det går inte, vi kan inte göra den
jobben. Tänk på solen och lukten!

Doktorn var från hospitalet.

— Är det dricka ni vill ha, ska ni få, hvis ni vill
göra jobben!

Han tog fram sin plånbok och gav mej tjuge
mexikanska daler.

— Köp tre liter, så har ni nog!

Vi tömde två liter på sex man i en eneste slurk och
började gräva, fulla var vi, polischiefen, doktorn och
disponenten såg på det hela. När vi kommit ner så
vi hade en halv famn kvar begynte det lukta. Det var
bara slamsor kvar av damen och tysken fick hela
hennes hår i handen — — —

— Nu behöver timmerman inte berätta mer om
revolutionen i Mexiko, sade jag.


— Jag skulle väl förtelle att vi fick opp damen i
allt fall, sade timmermannen. Men en av danskarna
sprang och köpte tre liter till. Och själv kunne jag
ikke spise på en vacker tid.

Denna efter mycket att döma alldeles sannfärdiga
historia blev den sista timmermannen berättade för
mig. Han hade lovat komma in i min hytt och
beskriva en tio månaders vistelse på en valstation i
Sydgeorgien. Men jag hade faktiskt tröttnat på den
fruktansvärda realismen i hans framställningssätt. Jag
känner många slags människor och har haft förmågan
att umgås med dem så att de aldrig känt sig
besvärade. Men här blev jag själv besvärad. Och
timmermannens valhistorier hade säkert resulterat i ett
rotande i luktsensationer och <i>akkevit</i>orgier. Nu <i>kunde</i>
jag timmermannen. Jag har givit läsaren endast en
liten bråkdel av hans naturalism.
</chapter>
<chapter name="Onsdag 10. 6.">
<tab><tab><tab><tab><tab><tab><tab><tab><tab>Onsdag 10. 6.

27° i hytten. 25° i havet. Studerar flygfiskflykt.
<table o>
<td><poem>"Havet är gott, det må du ej klandra,
Frihet och glädje på havet bo."</poem>
</table>
Jag har kommit över en gammaldags engelsk
skeppares hälsningstal till sin nya besättning. Det vore
synd att översätta det. Den intresserade kan nog reda
upp den saken själv.

»Now, my men, we have begun a long voyage. If
we get along well together, we shall have a
comfortable time; if we don't, we shall have hell afloat.
— All you've got to do is to obey your orders and do
your duty like men, — then you'll fare well enough;
— if you don't, you'll fare hard enough, — I can tell
you. If we pull together, you'll find me a clever
fellow; if we don't, you'll find me a <i>bloody</i> rascal. —
That's all I've got to say. — Go below, the larboard
watch!»
</chapter>
<chapter name="Torsdag 11. 6.">
<tab><tab><tab><tab><tab><tab><tab><tab><tab>Torsdag 11. 6.

28° i min hytt. Jag har till lunch ätit flygfisk,
underbart tillredd av stewarden. Fisken kom tidigt i
morse genom en ventil in i en besättningsmans hytt.
Och Hugo kom triumferande in till mig med den.

Jag märker att jag är något orakad — ty skägget
växer fenomenalt i hettan — och plockar fram min
<i>Schick.</i> Medan dess motor surrar som bäst, kommer
Hellen in och berättar:

— När jag var nitton år gammal och nykommen i
min första norska skuta, höll jag en morgon på att
raka mig i skansen. Då sade en matros:

— Nu går faen gale mej skammen på torre lann —
nu kan di helvetes fillegutterne ikke <i>vaske</i> å dritten,
nu ska di skrape å'n me kniv!
</chapter>
<chapter name="Fredag 12. 6.">
<tab><tab><tab><tab><tab><tab><tab><tab><tab>Fredag 12. 6.

Jag vaknar av hettan i hytten. Två flygfiskar hamna
innanför relingen. Klockan 2,05. Båten är omgiven av
hundratals springare och delfiner, som ogenerat
överträffa våra 15 knop och dessutom hinna göra glada
luftsprång. Flera delfiner följa oss timtals. Klockan
<small><sup>1</sup></small>/<small><sub>2</sub></small> 6 sista glimten av Afrika.
</chapter>
<chapter name="Lördag 13. 6.">
<tab><tab><tab><tab><tab><tab><tab><tab><tab>Lördag 13. 6.

22° i hytten. En flygfisk har under natten hamnat i
badbassängen på fördäck och hugges girigt av det
badande barnet Hugo. Efter frukosten passera vi ett
stim av dessa maneter, som sjöfolk kallar <i>portugisiska
manuarer.</i> Frisk vind. Möta en fransman på sydgående.
Två nyinkomna flygfiskar presenteras mig av 1:e
styrmans son. En hajfena skär sjön om babord. Jag får
veta att tropiken räknas mellan 23° 27' N och S om
ekvatorn.

Jag renskriver mina så kallade stenogram efter
Stades berättelser om sin hustrus släkt.

— Familjen De Klerk kom till Sydafrika från
Frankrike på 1690-talet på grund av religionsförföljelse och
var bland de första som bosatte sig i Stellenbosch. I
början av 1800-talet flyttade den till Somerset East,
där familjegården kallades Grootplaas. Gubben De
Klerks avrättning som jag redan talat om, ägde rum
i en lada och bjälken som fick tjänstgöra som galge,
nedtogs av släktingarna och inbyggdes i
familjegårdens manbyggnad. Min hustrus farföräldrar flyttade
till Orangefristaten omkring 1880 och här bodde de
tills boerkriget bröt ut. Under Englands erövring av
fristaten brändes gården, grödan förstördes och alla
kreatur slaktades eller bortdrevos. Sönerna voro alla i
fält och de två gamla bortfördes till ett fångläger, där


de inom kort avledo. Det hörde till engelsmännens
politik att så fullständigt ödelägga landet, att boers
inte skulle kunna underhålla en armé.

Min svärfar var som helt ung man med i
Galekokriget, där han hade många heta duster med de svarta
och bland annat lyckades rädda en engelsk officers liv.

När boerkriget bröt ut gingo han och hans bröder
genast i fält, först under general Botha, då han fick
vänstra skuldran genomskjuten vid Colenso, och
senare, då hans sår läkts, under general Smuts.

Under krigets senare skede fick min svärmor veta
att den boerarmé, där hennes man tjänade, befann sig
i närheten av Boksburg, den plats där hon bodde.
Fast engelsmännen omringade Boksburg, spände hon
en natt hästarna för kärran, lastade den med så
mycket mat och kläder hon kunde anskaffa, tog min
hustru, som då var aderton månader gammal, med sig,
smög sig igenom de engelska linjerna och lyckades ta
reda på sin man. Nästa natt lyckades hon också
återvända hem utan att bli upptäckt.

Min svärfars bröder blevo krigsfångar och sändes
till Bermuda, under det att deras familjer internerades
i fångläger. —

Följande historia kunna alla äldre boers utantill:
En gammal bonde som hette <i>Prislo</i> ägde en gård på
<i>East Rand</i> (benämningen på de guldfält, som
behärskas från Johannesburg). När guldet blev funnet, vart
hans liv mer och mer otrevligt. Där kom så mycket
folk och så många skorstenar växte upp att de började
förstöra Prislos horisont. Varje dag kommo
utlänningar och besvärade honom. Alla ville köpa gården

eller rättigheten att <i>prospekta.</i> Men Prislo hade ingen
längtan efter pengar, ville bara vara i fred. Till sist
blev det hela odrägligt och han sålde gården för
25,000 pund till de engelska gruvherrarna i
Johannesburg. Sedan drog han långt för fan i våld ut i
ödemarken. Men den store J. B. Robertson hade
geologer ute, som letade efter diamanter och slutligen
hittade dessa vägen till Prislos gård och kommo snart
till den fasta övertygelsen att där fanns en <i>diamond
pipe,</i> en slocknad vulkan.

Nu började gubbens besvärligheter igen. Geologerna
ville ha prospektingsrättigheter och till sist blev Prislo
desperat och sålde gården för 100,000 pund. Men detta
blev en mycket dålig affär för gruvbolagen, emedan
geologerna misstagit sig och gården allra högst kunde
vara värd 1,500 pund. Nu flyttade Prislo till en ny
gård, som han köpt ett fyrtiotal miles från Pretoria.
Denna inhägnade han med ett ogenomträngligt
taggtrådsstängsel, ty dit skulle inga näsvisa främlingar få
komma. Men ödet hade bestämt annorlunda och en
före detta byggmästare från Johannesburg vid namn
Cullinan, som börjat intressera sig för geologi, kom
till den slutsatsen att innanför Prislos
taggtrådsstängsel måste en verkligt rik <i>diamond pipe</i> finnas. Han
försökte övertala gubben att sälja, men utan resultat.
Emellertid fick han komma in på området och
övertygade sig om att hans beräkningar voro riktiga. När
han åter ansatte Prislo, tog denne fram sin klocka och
sade: — Om du inom tjugufyra timmar kan komma
tillbaka med 60,000 pund, kan du få ta gården.

Det var ingen svårighet för Cullinan att skaffa
60,000 pund, han kom tillbaka i god tid och köpte

gården. På detta område finns nu <i>The Premier Mine,</i>
där sedermera Cullinandiamanten hittades.

Stade berättar utmärkt, koncentrerat och logiskt. Jag
lyckönskar mig att ha träffat två så utmärkta
berättare som han och kaptenen, var och en bra i sitt slag.
Men kaptenen har en glimt i vänstra ögonvrån och
i den avläser jag stundom en förvåning över hur
mycket en sjöman kan slå i en godtrogen landkrabba.
Men skrattar bäst som skrattar sist.

Ingen av svenskarna i Capetown har lärt känna
boers så bra som Stade (genom sitt giftermål).
Dessutom är han väl den ende svensk som talar boernas
språk, <i>afrikaans,</i> den holländska som talas i Sydafrika
och är en blandning av den ursprungliga holländskan,
franska från hugenotternas tid, litet engelska och en
massa hottentottord, som förvandlats så att en
europeisk tunga kan uttala dem. Stade <i>kan</i> verkligen
S. A. U:s historia.

Man måste komma ihåg att negrerna såväl som de
vita äro immigranter i det område som nu kallas
Sydafrikanska Unionen och vid holländarnas hitkomst på
1630-talet beboddes av <i>hottentotter, bushmän</i> och
<i>strandloopers,</i> ett folk som liknade hottentotterna och
endast bodde utefter havsstranden, där de levde av
fisk och musslor. Numera finnas inga renrasiga
hottentotter. De ha blivit uppblandade med vita och
malajslavar importerade från Indien. Bushmän existera nu
endast i Kalahariöknen, dit de drivits av de svarta.
Strandloopers äro för länge sedan utdöda.

Indierna kommo till Durban när sockerindustrien
började och det blev svårt att få negrerna att arbeta.
Ty varför skulle de arbeta, då deras käringar

arbetade i jorden. En neger arbetar inte i jorden. Han
sköter boskapen. Indierna fingo i stället för respengar
hem land att odla, blevo bofasta och förökade sig till
den grad att de för närvarande äro Natals största
problem, därför att de underarbeta, undersälja och i
hög grad ägna sig för affärsrörelse och kunna foga
sig i levnadsförhållanden som äro billigare än både
de vitas och svartas.

Zulunegrerna vilja inte arbeta i guldgruvorna utan
föredraga att tjäna i privathus och arbeta i handel
och industri.

Omkring Krugerparken bo swazi, en basutostam, ett
litet folk.

I landet vi flögo över bo mestadels basutos. Hälften
av Sydafrika under tjugonde breddgraden är
reserverad åt de svarta. De vita få endast mot speciell
tillåtelse vistas där som missionärer och handlande.

Av alla missonärer äro de romersk-katolska de
bästa. De lära negrerna några böner till morgon och
kväll, lära dem att arbeta med sjukvård och att se
efter sina gamla. När missionärerna själva bli gamla,
bli de alltid mycket lugna och den tidigare
hänförelsen försvinner. De bli mer och mer övertygade om att
endast sydafrikanerna själva förstå att behandla
infödingsfrågan. Och dessas åsikt är att negrerna <i>aldrig</i>
kunna bli ett kulturfolk. Man hör sägas: De äro dock
konstnärer! Men av infödda stammar i Sydafrika äro
bushmännen, som av alla primitiva folk i världen (?)
stå lägst, de enda av Afrikas folk som åstadkommit
någon konst.

Julius Stade ger aldrig arbete åt negrer som komma
från en missionsstation. De ha lärt sig att bli lata,

oförskämda, uppkäftiga och tycka att de äro för lärda
att arbeta.

På en helt kort stund har Stade klarlagt för mig en
massa ting, som jag i böcker sett blott dunkelt
framställda, vilket väl delvis berott på författarnas
okunnighet och dels på deras <i>Lust zam Fabalieren.</i>

Endast genom egen kamp kunna negrerna nå en
högre kulturståndpunkt. Vår så kallade civilisation har
kommit över dem för hastigt, om den ens passar dem.

Och mitt hjärta klappade inte hastigare, då jag såg
kaffrer snusa och tugga snus alldeles som mina
rospiggar. Inte en tår av rörelse trillade utför min kind.

Jag låter Stade fortsätta:

<i>The Addo Bush</i> är en skog inte långt från Port
Elizabeth så igenvuxen av taggiga träd och törne att
den fått vara i fred. Där blev en hjord vilda
elefanter kvarglömd — jag tror att detta är rätta ordet. Den
antogs räkna 300 à 400 djur, som inte gjorde någon
människa för när så länge det fanns vatten i skogen.
Men hade det inte regnat på länge och intet fanns
att dricka i den torra marken, lämnade de skogen och
begåvo sig ut på härjningståg till boergårdarna, bröto
ner staket, trampade ner gröda och badade och drucko
i de dammar, där bönderna samlat regnvatten åt
kreaturen. Boerna klagade hos regeringen och begärde att
elefanterna skulle oskadliggöras. Regeringen frågade
sig för hos en mycket berömd elefantjägare, vid namn
Cillius, och bad honom resa till Addo Bush och skjuta
djuren. Han reste och såg på terrängen, men fann den
så ogenomtränglig att han skrev och sade att
elefantjakt visserligen alltid varit honom ett stort nöje, men
självmordskandidat var han ej.


Men för ungefär tolv år sedan måste regeringen på
grund av elefanternas fortsatta skadegörelse ta i på
allvar och gjorde förfrågningar hos en bekant
storviltjägare, boern major Pretorius, om han ville åtaga sig
jobbet. Efter många års safariarbete kände han till
landet mycket väl och hade varit ovärderlig som scout
för de sydafrikanska trupperna under Ostafrikanska
kriget. Han åtog sig att skjuta ett passande antal djur
för att stammen ej skulle dö ut. Ett kontrakt
uppgjordes och han slog upp sitt läger i Addo Bush.

Han var idealmannen för företaget. Redan några
dagar efter sin ankomst hade han studerat elefanterna
tillräckligt för att känna till deras favorittillhåll,
betesplatser och viloställen. Han var en man absolut utan
fruktan, precisionsskytt och jägare av Guds nåde. Det
blev ett vetenskapligt, omsorgsfullt planlagt och noga
genomfört slaktande och inom få veckor hade närmare
100 elefanter fallit för hans goda bössa. Men då
fordrade allmänheten högljutt att massakern skulle
upphöra och om elefanternas fiender vunnit det första
målet, segrade deras vänner i det andra. Pretorius'
arbete var slut.

Man hade trott djuren vara flera än de voro i
verkligheten. I dag återstå omkring tjugu stycken och
dessa ha blivit regeringens och folkets kelgrisar. Men
de ha gott minne av tragedien för tolv år sedan. De
tycka inte om bösskott och avsky hundar.

Om Pretorius' elefantjakt berättas bland boers en
legend — som Julius Stade dock tillbakavisar som
sådan. Jag relaterar den här emedan den förefaller
mig vara mycket betecknande för boerpsyken:

Pretorius kom snart underfund med att enda sättet

att skjuta elefanterna var att låta dem få vind av
honom på deras stigar, där endast hjärnskott duga.
Under sådana förhållanden komma elefanterna rusande
under vilt trumpetande och ett enda bomskott hade
betytt jägarens död. Därför tjänstgjorde som förste
bössbärare bakom honom <i>hans hustru</i> och bakom henne en
rad utvalda, vältränade svartingar, som var och en
buro en särskilt för ändamålet tillverkad dubbelbössa
som mera liknade en liten kanon än ett jaktgevär.

Elefanterna kommo rusande, majoren sköt två skott
med sin egen bössa, kastade den och tog den hustrun
räckte honom, varefter hon i sin ordning tog
närmaste negers och så vidare. Så gingo bössorna fram
hela linjen. Speciella anordningar voro gjorda för
upptagning av film. Man såg elefanterna komma
rusande tills de slutligen lågo i en ofantlig hög.

Före jakten hade regeringen begärt att Pretorius
skulle skriva en daglig rapport om proviant, löner och
ammunition. Han svarade att han inte var någon
bokhållare utan elefantjägare. Ville de ha rapporter kunde
de skicka någon kontorsmänniska. En vacker dag kom
från Pretoria en utomordentligt söt kvinnlig
stenograf, på vilken fru Pretorius naturligtvis blev
ursinnig. Hon ville inte gå med ut på elefantjakt om en
sådan där snärta skulle få hålla till i lägret och kasta
ögon åt hennes man. Den söta fröken hemskickades
och en karl kom i stället.

Det påstås att Pretorius under hela jakten inte
skjutit en enda bom.

Oom Paul Kruger var i sin ungdom på en
elefantjakt, bössan exploderade och han fick en tumme
sönderskjuten. Det såg illa ut och han blev rädd för

kallbrand. Han tog sin kniv och skar av tummen, plockade
fram nål och tråd, sydde ihop skinnet, rev av en bit
av sin skjorta och gjorde förband. Han blev mycket
snart frisk.

Paul Kruger är naturligtvis redan en legendarisk
figur för de unga sydafrikanerna. Här ett par
historier om honom:

När guldet hittades i Johannesburg, fanns det en hel
del djupa gubbar som förtjänat millioner på
diamantgruvorna i Kimberley. Till exempel J. B. Robertson,
Cecil Rhodes, Abe Bailey, Taylor et cetera, som alla
förstodo sig på börsspekulationer. Det var dessa som
började med gruvindustrien i Johannesburg. Men folk
ville inte kasta bort pengar på osäkra saker och
<i>gründers,</i> som bara ville tjäna pengar, ägnade sig mera
åt börsen än åt gruvorna. Snart inträdde
börsdepression och <i>gründers</i> vände sig till Kruger för att få
beskattningen förminskad och bättre villkor för sig själva.

Då svarade Kruger: — Ni påminner mig om en
babian, som jag ägde i min ungdom. Jag höll av honom
och han höll av mig.

En dag var vi ute i markerna, det var mycket kallt,
vi frös båda två och jag gjorde upp eld för att värma
oss. Babianen blev mycket glad och värmde framsidan
av kroppen. Men när han vände sig om för att värma
ryggen, råkade svansen komma i elden. När han då
brände sig, rusade han på mig och bet mig i handen.
Ni är likadana. Guld blev funnet i mitt land. Ni ville
gärna ha guldet. Jag ville också gärna att ni skulle
arbeta med det, så att mitt land också skulle förtjäna
något på det. Därför fick ni guldet på bättre villkor,
än ni kunde ha fått i något annat land i världen. Men

i stället för att gräva guld har ni kastat bort er tid
och era pengar på börsspekulationer. Vad vill ni nu
att jag skall göra? Begär ni att jag och mitt folk skall
ge er ersättning för tiden och pengarna, som ni kastat
bort?

När Johannesburg börjat växa upp litet, kommo de
olika församlingarna och bådo Kruger om fri mark att
bygga kyrkor på. Det fick de gärna. Varje församling
fick två tomter utom judarna som fick nöja sig med
bara en. De beklagade sig för Kruger över denna
orättvisa. Och han svarade: — Ni tror ju bara på
halva bibeln. När ni tror på den andra hälften också,
ska ni få en tomt till.
</chapter>
<chapter name="Söndag 14. 6.">
<tab><tab><tab><tab><tab><tab><tab><tab><tab>Söndag 14. 6.

Klockan 9 förmiddagen. En sällsynt företeelse här,
en skonare om babord. Vi styra rakt på Kanarieöarna.
Klockan 9,05 passerades Kräftans vändkrets.

Jag kan gå ganska bra och känner långa stunder
inte något alls av reumatism eller andra plågor. Jag
börjar att på fullt allvar tro på att detta angenäma
hälsotillstånd beror på avlägsnandet av alla gamla
otrevliga tänder.

Hellen vet bot för allt, även för reumatism. Han
berättar att en matros på tankbåten <i>Oljaren</i> en gång
gick i land i Constanza i Rumänien, blev lite glad och
uppträdde något naturalistiskt på Strandpromenaden,
<i>ty han kunde absolut inte vänta längre.</i> Det hela var
mycket oskyldigt, men han greps av polisen och fick
välja mellan en veckas fängelse, att betala 100 lei
eller prygel. Han valde det sista.

Sedan anförtrodde han förste styrmannen att hans
svåra reumatism alldeles försvunnit efter denna pärs.
I flera år hade han måst smörja sig med liniment
varje kväll.

Men jag föredrar till och med Hellens mystiska
elektricitetsmaskin framför en sådan radikalkur som
den rumäniska. Och jag prisar mig lycklig att ha


undsluppit fartygets tandtång <i>UNIVERSAL, passande för
alla tänder.</i> Tänderna bli nämligen lika, när man
använt tången en stund på dem.

Det är en tång att dra ut gifttänder på ormar med.
Den är köpt på grund av en annons i Hela Världen.
</chapter>
<chapter name="Måndag 15. 6.">
<tab><tab><tab><tab><tab><tab><tab><tab><tab>Måndag 15. 6.

Passera klockan 5 Maspalomas på Gran Canaria.
Solen går upp i moln och öns bergstoppar äro ljusa
silhuetter. Las Palmas ser ut som en idealstad i en
barnbilderbok, men den svarta katedralen verkar hot
mot all livets glädje.

Jag fortsätter Stades berättelser, upptecknade i min
hytt mellan frukost och lunch.

— Zuluhövdingen Thaka, grym och stark, var en stor
personlighet som förenade sina stammar till en nation
och stod på höjden av makt omkring 1830. Han
inrättade gardesregementen av särskilt utvalda unga
män, som måste vara soldater under fyra års tid. På
mönstringsdagarna, då nya soldater skulle antagas,
uppställdes de nakna i en linje och stammens
vackraste flickor, också nakna, fingo passera förbi. Om
någon av de unga männen på minsta sätt berördes av
flickornas skönhet, blev han ögonblickligen uttagen
och ihjälslagen på grund av sin brist på självtukt.

Innan Krugerparken blev nationalpark, fanns där ett
jaktförbjudet område, som kallades <i>The Sabi game
reserve.</i> En av dess uppsyningsmän blev en gång under
en ritt överfallen av två lejon, en hanne och en hona.
Hannen hoppade ur det höga gräset upp på hästen och


slog av ryttaren. Hästen skenade, förföljd av honan.
Under tiden höll hannen på med mannen, bet i hans
vänstra skuldra och började släpa bort honom. Han
drog upp sin jaktkniv med högra handen och kände
efter på lejonets kropp, var hjärtat fanns. När han
hittat det, stack han en kraftig stöt in mellan
revbenen, lejonet släppte honom och föll ner dött. Men
den segrande mannen visste att han inom några
minuter skulle förlora medvetandet. Med sina sista krafter
klättrade han upp i ett träd och band sig fast med
sitt bälte vid en gren. Där hittades han dagen därpå
av en kamrat.

Det blev nödvändigt att amputera hela armen ända
från armhålan, men han blev dock frisk igen och
kunde sköta sin tjänst.

Jag inser att jag aldrig kunnat få någon bättre
följeslagare i Krugerparken än Chris Rabie. På kort
tid ha vi inom det vid vårt besök tillåtna området fått
se så mycket vi ha kunnat begära. Chris har med sin
förnämliga Nash kört oss 126 svenska mil i Transvaal,
varav 32 i parken. Vi ha haft min småländska bondtur
med oss. Till och med Chris är nöjd med resultatet.
Ty hittills är den sammanlagda längden av bilvägarna
i parken endast 83 svenska mil. 32 är alltså ett bra
resultat på den korta tid vi disponerade.

Viltstammen omfattar nu, utom de omkring 1,000
lejonen 5 tydligt särskilda elefanthjordar, 10 svarta
rhinoceros, 250 giraffer, 200 flodhästar, 800 bufflar
och omkring 120,000 antiloper. Parkens gränser äro
markerade genom ett 100 fot brett, avröjt område över

vilket inte ens sårade djur få förföljas. Och det är
egendomligt att konstatera hur väl parkens djur veta
var gränsen går.

Här, i Den Flygande Holländarens eget land, finns
ingen tradition om denne vilde sjöman som svor att
gå runt Cape, gick under och dömdes till evig
kryssning.

<i>Negermentalitet:</i> Stades svärfar ägde tillsammans
med en kamrat en fårfarm och importerade från
Australien en rasbagge, som kostade 500 pund. Efter
en kort tid stals baggen, slaktades och åts upp av
några närboende svarta. Dessa kunde inte förstå att
de gjort något orätt. De hade bara varit nyfikna. De
kände ju till vanligt fårkött, men hade velat veta hur
köttet av en så dyr bagge smakade.

— Då jag en dag kom hem, gick jag in i min pojkes
rum för att se om han höll på med sina läxor. Han
är fjorton år gammal. På hans arbetsbord stod en
glasflaska med gräs i. Jag frågade vad den skulle
vara till.

— Den är för min orm.

— Var är ormen?

Han flyttade på böckerna och papperen och där låg
mycket riktigt en orm av för mig obekant slag. Jag
frågade, om den var giftig.

— Det vet jag inte, men jag tror det knappast, för
han har inte bitit mig än.

— Låt honom inte ligga ute så där, utan stoppa ner
honom i flaskan!


Detta gjorde han utan tvekan, medan han sneglade
på mig för att se, om jag var rädd.

Efteråt fick jag reda på att ormen var ofarlig.
Kanske ville pojken bara skämta med mig.

Chris Rabie är numera inte längre <i>attorney</i> =
praktiserande jurist och advokat, utan <i>messenger of The
Court.</i>

En boergubbe hade köpt ett nytt expressgevär, med
vilket han skröt för en granne, som bara hade en
gammal mynningsladdare. Grannen blev avundsjuk, men
förklarade att han för länge sedan hade ägt ett sådant
gevär, men kastat bort det, därför att det var farligt.
Han hade varit nära att skjuta sig själv med det.

Han hade skjutit en antilop i bakdelen och
antilopen vände sig om så hastigt att kulan kom tillbaka
genom bringan och susade förbi gubbens huvud.

Samma historia har jag hört Nils Trolle berätta vid
en jaktmiddag i Sverige. Han förlade den till Skåne.

I Sydafrika gå många historier om <i>Scotty Smith,</i> en
legendarisk figur, ett slags ädel rövare (med
reservation), en Rinaldo Rinaldini.

Han var biltog, efterlyst av myndigheterna och 50
pund skulle den få, som överantvardade honom i
sbirrernas händer. Han kom utan att vara igenkänd till
en bondgård och bad att få sova över natten. Medan
de åto frågade Scotty hur bonden hade det — han såg
så sorgsen ut.

— Det är dåliga tider, torkan har varit svår,
svarade bonden. Kunde jag bara få tag i Scotty Smith,
skulle jag kunna klara mig en tid med de 50 punden.


Påföljande morgon föreslog Scotty att de skulle
rida in till närmaste stad, så skulle bonden få ett gott
glas för sin gästfrihet. När de nalkades staden,
föreslog Sootty att bonden skulle bakbinda honom och
föra honom till polisstationen. Efter åtskilliga
protester gjorde bonden detta och fick mycket riktigt sina
50 pund, sedan Scotty burats in. Nästa dag infann
sig Scotty Smith i bondgården för att höra efter, om
bonden ordentligt fått sina pengar.

På gamla dar flyttade Scotty in i Kalahariöknen och
bodde där. En dag kom en tysk vetenskaplig
expedition dit för att studera därboende vilda bushmän.
Denna öken anses som bushmännens fredade reservat.
Expeditionens ledare lovade Scotty en massa pengar,
om han kunde visa någon plats där bushmännen
begravt sina döda. Efter jämförelsevis kort tid förde han
expeditionen till ett ställe inte långt från sitt eget
hus och anvisade dem en plats för grävning. Där
fanns rikligt med skelett och alla hade ett litet hål
genom skallen. Detta förklarade Scotty som en
egenhet för alla bushmän.

Bushmännen äro mycket tjuvaktiga och Sootty hade
skjutit alla som kommit till hans hus för att stjäla.

270 miles från Capetown norr ut ligger kolonien
<i>Port Nolloth.</i> 30 miles från Port Nolloth ligger ett
stort område <i>The Richtersveld,</i> där många äventyrare
sökt lyckan. En prospektor vid namn Cornel hade av
en tysk prospektor hört berättas om ett berg av
kopparmalm. Tysken hade gått vilse bland bergen, vatten
och mat togo slut, och när han kände sig själv slut

och nära att svimma band han sig fast på sin mulåsna
som ännu hade krafter kvar, i förhoppning att djuret
skulle hitta väg till något vattenhål. Slutligen
förlorade han medvetandet. När han kom till sans igen,
hade han omhändertagits av några bushmän.

Denne tysk hade som belöning för någon mindre
tjänst givit Cornel alla upplysningar han kunde ge
om kopparberget. Själv sade han, att intet i världen
skulle kunna förmå honom att gå tillbaka till The
Richtersveld.

Cornel tog en partner och några hottentotter med
sig och gav sig ut på spaning efter kopparn. I en
dalgång hittade de ett ofantligt block av kopparmalm, så
rikt att det inte kunde sprängas. Detta block hade
länge varit känt, men fått ligga i fred på grund av
de omöjliga transportförhållandena över bergen och
genom öknen. Under vistelsen i dalen insjuknade
Cornels partner i lindrig feber och stannade i lägret,
medan Cornel själv undersökte dalen och blocket
närmare. Han försökte mejsla loss ett stycke malm, men
den höga kopparprocenten gjorde att det kändes som
att mejsla i brons. När han kom tillbaka till lägret
och frågade sin kamrat hur han haft det under dagen,
sade denne att han varit mycket sjuk och yrat flera
gånger. Cornel tyckte att han såg ganska pigg ut
men kamraten påstod att han måste ha yrat, ty han
hade hört kyrkklockor ringa flera gånger. Detta
förklarades så att när Cornel försökte mejsla loss ett
stycke malm hade ett ringande ljud uppstått i blocket.
Detta hade kamraten trott vara kyrkklockor.

Denne Cornel hade under många år <i>letat</i> i
Namaqualand och speciellt sökt efter diamanter. Plötsligt

reste han till England för att skaffa kapital till något
företag, vilket ville han inte uppge.

En av de första dagarna i London åkte han på sin
motorcykel, kolliderade med ett annat åkdon,
slungades upp på trottoaren och dog ögonblickligen.

Kort efteråt hittades diamanter i Namaqualand i
sådan utsträckning att det blev regeringsförbud att
vidare söka efter de dyrbara stenarna.

Vid <i>prospecting</i> sätter man på en tilltalande plats
ner en pinne i jorden och får då ensamrätt att inom
en cirkel med 500 yards radie söka efter metaller
och ädla stenar. Finner man något, äger man rätt att
märka ut tjugu kvadrater med 40 fots sida (claims)
och behålla dem. Det övriga tillhör regeringen.

Om jag på min gård hittar diamanter kan regeringen
med min tillåtelse förklara den vara ett diamantfält.
I detta fall bestämmer en statstjänsteman (the mining
commissioner) en linje på ett visst avstånd från
området. På denna linje få alla som önska claims
uppställa sig. Kommissionären skjuter ett skott och alla
få springa med sina pinnar. Var och en som springer
får bara en claim med 40 fots sida.

Det ser kanske naivt ut att fördela marken på det
sättet, men erfarenheten har visat att det är det bästa.
När de stora diamantfälten vid Lichtenburg öppnades,
voro de tävlande tusentals. När Julius Stade sista
gången hörde namnet <i>Mc Arthur,</i> vinnaren av
maratonloppet 1912, deltog denne i en sådan kapplöpning.
Det blev en intressant tävlan mellan honom och en
ung boerflicka, som sprang åt sin fattiga far. Båda
kommo var i sin riktning före de andra.


När diamantfälten i Namaqualand hittades, kommo
två geologer till Stades principal, som har en
konservfabrik i Port Nolloth och var ägare av platsens enda
bil, och bådo att få låna den. Detta hade han intet
emot, bara han själv fick komma med och slå i sin
pinne, sedan de andra blivit färdiga. Under dagens
lopp kommo de till Alexander Bay, där de åto sin
lunch på en hög mångtusenåriga förvittrade
ostronskal. Geologerna gingo runt, gjorde sina
undersökningar och förklarade att där absolut inte fanns något.

Några månader efteråt kom en annan geolog,
Marinsky, dit och grävde igenom ostronlagret. I ett dike 12
fot djupt och 200 à 300 yards långt fann han
diamanter till ett värde av 350,000 pund.

Alexander Bay är nu centrum för guvernementets
diamantgruvor. Inom ett 12 miles långt
järntrådsstängsel gräves där i dag av 400 man.

Stades principal, som tillsammans med två bröder
äger fabriken, säger att han aldrig varit så nära en
stor förmögenhet. De äro skottar och ta numera
saken humoristiskt. —

Norr om Namaqualand ligger många mil från havet
staden Mariental. Bakom denna, högt uppe mellan
bergen, ligger övergivet och glömt ett ofantligt
skeppsankare, ett sådant som var i bruk under segelfartygens
glansperiod. Många undra hur det kommit dit och det
lär ha tillgått på följande sätt:

Någon gång på 1800-talet strandade ett skepp och
begravdes så småningom i sanden. Tiden gick och
sanddynerna gingo sin eviga färd, ändrade kustens
kontur och skeppet kom åter i dagen någon distans

från stranden. En dag fanns det av några vandrande
hottentotter, som med förtjusning sågo ankaret. Här
fanns ju tillräckligt med järn till pilspetsar hundratals
år framåt. Och mödosamt buro de det mot sin
hemtrakt — dag efter dag, månad efter månad, genom
öknar och över berg.

Slutligen mötte de en tysk militärpatrull. Tyskarna
förde då för tiden ett verkligt utrotningskrig mot
infödingarna. Patrullen anföll hottentotterna och de
som inte dödades flydde. Där dessa lämnat ankaret,
ligger det nu som ett vackert minne av tyskarnas sätt
att kolonisera.

En boer, Koos Blokfot (Klumpfot), köpte ett par
skor för att vara fin på sitt bröllop. Då han dog
femtiotvå år efteråt voro sulorna inte alls slitna, ty
han hade tagit på skorna utanför kyrkdörren och
endast använt dem då han gick fram till sin bänk.
Där tog han av dem.

Och härmed tackar jag Julius Stade för hans
utmärkta ciceronskap och kamratliga sinnelag under vår
resa tillsammans. Inte ett ögonblick skorrade
strängarna.

Med stolthet visar jag besökarna i min
Grisslehamnslya de <i>Veldskor</i> från Namaqualand han skänkt
mig. Med dem kommer jag att gå mycket långt.
</chapter>
<chapter name="Tisdag 16. 6.">
<tab><tab><tab><tab><tab><tab><tab><tab>Tisdag 16. 6.

Trist grå luft, ångest. Kvalm. Jag skröt i går över
mitt utmärkta hälsotillstånd. Man skall inte ropa hej
förrän man är över bäcken. Men det är väl en psykisk
historia, orsakad av himlens tristess. Jag tycker mig
känna giktsignaler igen. Jag säger till mig själv högt
med en röst som ur ett valv:

— Jag misstar mig!

Ty jag är ensam i hytten och kan vara så löjlig
jag behagar.

Vid middagen råkade M. Démaretz spilla vin på sina
egna byxor och ropade ögonblickligen <i>pardon</i> med ett
uttryck av djupt beklagande i sitt bildsköna ansikte.
Men i nästa ögonblick blevo hans kinder blodröda,
ty nu först upptäckte han att han var ensam med sig
själv och omöjligt kunde ha spillt på någon annan.
Jag har aldrig träffat en så artig fransman förut. Jag
sade det åt honom och han gömde synbarligen
komplimangen i sitt hjärta.

En svensk skulle ha exploderat i en ryslig hädelse
om han i sin ensamhet spillt på sig själv. Se där
rasernas olika mentalitet!

Min ångest gick sin kos tack vare denna lilla
händelse. Det var för övrigt högtid ombord — Gustaf V:s
födelsedag. Kaptenen talade för kungen och pastor
Vikström och några missionärskor sjöngo
Kungssången och Du gamla, du fria.
</chapter>
<chapter name="Onsdag 17. 6.">
<tab><tab><tab><tab><tab><tab><tab><tab><tab>Onsdag 17. 6.

Med tanke på timmermannens landgång i Port
Elizabeth berättar kaptenen efter middagen ett
landgångsminne från sin ungdom och det var hans tur
att det inte var han som gick i land då. Det var i
Rosario. Men här nedan berättar han själv:

— Det var i februari år 1900. Jag var befaren
jungman ombord på skeppet »Rachel», kapten Börresen
från Stavanger. Jag säger hans namn, ty han måste
vara död för länge sedan med det liv han förde och
kan inte bli ond i sin himmel. Hur det ser ut i
Rosario? Jaså, du vet knappt var stan ligger? Hoppas
att skolorna äro bättre nu än i din ungdom! Jo, den
ligger i Argentina i provinsen Santa Fé vid
Paranáfloden, 300 kilometer från dess utlopp i Rio de la
Plata. Nu har den väl en halv million invånare, då
hade den nog inte mer än en femtio, sextio tusen och
såg ut som en vanlig spansk håla med bodegor i
vartenda hus och plazor med bondstatyer på. På alla
näringsställen funnos utom drycker även kvinnor. Där
serverades vino tinto, vino blanco och framför allt vino
negro, ett svart, sött rödvin, som rusade ohyggligt
och för säkerhets skull spetsades med <i>caña,</i> ett
sockerrörsbrännvin, vars <i>stopping power</i> var fruktansvärd.
Efter ett par klunkar kände man alldeles som om sex,
sju pistolskott avfyrats inne i huvudet. Och för resten


luktade det rutten alligator och var klibbigt av
finkelolja.

Du kan själv tänka dig en lördagskväll i Rosario
när sjömän av alla nationer i världen gått i land för
att festa. Och trafiken på Rosario var redan då
kolossal. Alltnog, vi lågo där och lastade linfrö. En
lördagskväll gingo kaptenen, andre styrmannen,
kockstuerten, timmermannen, segelmakarn och matroserna i
land. Av dessa voro segelmakarn och en matros
Enoksen religiösa. De tillhörde en sekt som härjade i Norge
omkring sekelskiftet och vars medlemmar voro
absoluta renlevnadsmän, pedantiskt rigorösa i liv och
leverne. Förste styrman stannade ombord som befäl. Jag
och yngsten, en nybörjare, fingo ej gå i land, och det
var säkert vår tur, fast nog tyckte vi att det var trist
att sitta som fångar ombord när kamraterna hade
roligt — men det skulle väl bli vår tur en gång!

Det blev söndagsmorgon och av landgänget hade
endast kaptenen raglat ombord sent framåt morgonen.
Nu låg han och sov ruset av sig. Och ingen frukost
fingo vi, ty kocken var ju borta. Slutligen började
hungern rasa i mina inälvor till den grad att jag
skickade yngsten till förste styrman och begärde mat,
men utan resultat. Framåt elvatiden vaknade
emellertid kaptenen till verkligheten och sina kopparslagare
och började en serie fruktansvärda hädelser i sin koj,
vilket var hans vana om morgnarna. Han ville ha
frukost genast, och han svor inte endast vid Poseidon,
utan tillkallade alla slags demoner innan han fick
några vidbrända köttbitar, tillagade av yngste
jungmannen, och denna kost bidrog i ingen mån till att
höja hans humör.


Under rysliga eder krängde han slutligen på sig
landgångsriggen, ty han insåg att endast han kunde
ha någon utsikt att uppspåra sin besättning i denna
gudsförgätna stad. Han hade just satt fötterna på
kajen då en ridande polis med lasso och pistoler på
en halvvild mustang uppenbarade sig. Utan att stiga
av hästen överräckte han ett blått papper till
skepparn. På detta papper stod på spanska en förteckning
på de brott som begåtts av de tolv männen som nu
sutto i häkte. Andre styrman tio pesos, timmermannen
femtio pesos för vildsint motstånd mot polis — han
hade försvarat sig med lejonmod — kocken femton
pesos et cetera et cetera, olika för dem alla efter
förseelsernas art.

Det blev ett långt parlamenterande, men utan reellt
utbyte, ty ingendera förstod riktigt den andres språk,
och kaptenens engelska och norska eder imponerade
lika litet som hans hårdkokta landgångshatt på
savannens vilde son. Han begrep att han själv måste gå
upp på municipalhäktet och lösa ut sin besättning.
Annars skulle de kanske få fjorton dar, en månad et
cetera för sina brott, och då hade skutan blivit
fördröjd.

Vid tretiden på eftermiddagen började besättningen
droppa in i repriser. Först kom kocken full som en
lord, den ende berusade, men den förste ombord, ty
hans pliktkänsla besegrade allt annat. Och när han
var full lagade han utmärkt mat, ty då knusslade han
inte, utan satte sig frimodigt över skepparns
gnidighet på smör och socker. Han var före detta
hornblåsare vid något Stockholmsregemente, mellan femtio
och sextio år gammal och äldre än skepparn. Hans

äventyr i land skola alltid förbli inhöljda i den
hemlighetsfulla slöja som ingen och minst han själv var
mannen att avlägsna.

Så kommo en matros och en lättmatros. De hade
gått över plazan, lågmält (enligt vad de försäkrade)
samtalande på sina fäders språk. Men de medgåvo att
de gått arm i arm. Plazan var rikt upplyst, men ur
en gatas mörker hörde de en vissling. De gingo dit
och kommo mitt upp i en samling vilt gestikulerande
människor, av vilka några voro till häst. Gesterna
urartade snart till ett mycket animerat slagsmål, och
matrosen säger till lättmatrosen:

— Kom så skubbar vi, så vi inte blir inblandade!
Och så skubbade de.

Men de hade knappast börjat springa förrän
galopperande hästhovar smällde mot stenläggningen, en
lasso ven genom luften och ringlade sig om dem båda
två. Innan de visste ordet av hade de ett par tre
bylingar över sig och måste följa med till
polisvaktkontoret, omsnärjda med lasson. Där placerades de i
en stor bur med järngaller, och i den funnos sjömän
från alla världens länder i alla tänkbara stadier av
berusning. Somliga sutto tysta och filosoferade. Bland
dem befunno sig de båda gudskelovarna och
renlevnadsmännen segelmakarn och Enoksen, nyktra som
tjänstgörande hovpredikanter. Andra voro medvetslösa.
En del slogs och svor, en del satt och svor. Många
mådde illa och detta både syn- och hörbart. Några
skakade järngallret i vanmäktig ilska.
Stormavdelningen i ett dårhus kunde inte ha uppträtt värre.
Odören var inte av denna världen. Den var obeskrivlig.


Efter matrosen och lättmatrosen kom en samlad
trupp ombord. I denna befunno sig segelmakarn och
Enoksen, lika nyktra som då de gingo i land. Dessas
berättelse ljöd sålunda: De hade varit på
skandinaviska sjömansmissionen, sett i avisorna och druckit
kaffe och ätit goda kakor. Men vid åttatiden på
kvällen föreslog Enoksen att de skulle gå ut och se på
stan med all dess synd och elände för att kunna tala
om för pastor Rasmussen hemma i Stavanger hur det
verkligen går till på krogar och danshus i Rosario.
Detta kunde ju endast göras genom studier på
respektive platser. Enligt eget påstående hade de varit inne
på ett danshus och druckit limonad för att titta på
eländet som rådde där. Och så gingo de ut för att gå
hem. Men sen kommo de till ett ställe med röd lykta
utanför och funderade på att gå in där. Där såg
riktigt syndigt ut, och i portgången stod en gubbe och
grinade och gjorde miner åt dem. De närmade sig, och
omilda armar drog in dem innan de hunnit sansa sig.
De hade kommit till baksidan av municipalhäktet och
befunno sig nu i dettas inferno. Så tidigt på kvällen
var det stora fängelset tomt, så att de voro nästan
ensamma, men under nattens lopp befolkades det. Men
det värsta och det som grämde dem mera än något
annat var att de blevo begabbade av de båda som
infångats med lasso och funno de båda heliga männen
före sig i häktet. Klockan ½ 6 på morgonen hade
tio man av »Rachels» besättning blivit väckta med
hugg och slag och sattes att rykta hästar i polisens
stall. Det var vilda hästar, farliga djur som sparkade,
och segelmakarn och Enoksen hade haft en svår stund,
som de nog inte klarat sig igenom om inte Gud varit

med dem. Men sen fick de frukost, bröd och vin och
<i>olla podrida</i> — fast segelmakarn och Enoksen
naturligtvis inte smakade på vinet, utan bådo om vatten,
men fingo var sin spark där bak i stället.

Sist infunno sig timmermannen och matrosen
Torkelsen, två kraftkarlar, uteslutande muskelknippen, den
ene stor, lång och senig, den andre fyrkantig, båda
nyktra som polisdomare, men med ansiktena
sönderslagna nästan till oigenkännlighet och kläderna i
trasor. Torkelsen bar med sig i fickan en nyfödd
hundvalp som han hittat. Båda voro tystlåtna och hade
intet att förmäla om det de varit ute för. Men från
andra båtar i hamnen fick jag höra huvuddragen av
deras bravad. De hade kommit ut från ett danshus
absolut korrekta, men med nordmannalynnet på
helspänn. En liten dagopolis hade tilltalat dem. De anade
en förolämpning i hans rotvälska, och timmermannen
flätade till lagens tjänare så att hans skjorta blev
tom, som det heter. Polisen visslade och andra poliser
kommo till. Snart blev där så tjockt med folk att de
ridande poliserna inte kunde använda sina lassoer,
utan försökte övermanna bärsärkarna med handkraft,
ett företag som hade krävt mognare övervägande än
tiden medgav. Timmermannen och Torkelsen slogos
först rygg mot rygg och försvarade sig länge mot
övermakten, tills de ställde sig mot danshusets vägg
och fortsatte den ojämna striden. Trängseln blev
obeskrivlig och skriket rekordmässigt då etablissemangets
damer öppnade fönstren och hejade åt kämparna samt
utlovade tusen saligheter åt dem om de segrade.
Slutligen kom ett helt kompani poliser i språngmarsch till
valplatsen.


Men då voro de båda vilda nordmännen redan
sanslösa. Omgivna av en eskort ridande polis fördes de i
två hästdroskor till polishuset, där en läkare fick ett
styvt arbete med att återkalla dem till livet, då deras
sanslöshet mera liknade döden än en vanlig
slagsmålssvimning. Historien om deras kamp, antalet av dem
de satt ur stridbart skick och deras sega uthållighet
väckte hela polishusets beundran, de behandlades som
gentlemän och sluppo rykta hästar. De hade verkligen
förtjänat sin olla podrida och den dubbla ranson vin
de fingo till frukost som ett slags belöning. De rökte
var sin kolsvarta cigarr med verklig vällust och följde
endast motvilligt med då kaptenen avhämtade dem.
Ett så angenämt fängelse lämnade de högst ogärna.

Många veckor efteråt under passadvärmen, när
timmermannen, som eljest var en vresig karl, en dag blev
vid gott lynne, kom han att tala om argentinarnas
karaktär och ogillade den i högsta grad.

— Det är ju beklagligt att de ska ha ett så
våldsamt sinnelag och inte låta så stilla och saktmodiga
människor som mej och Torkelsen vara i fred. Men
det är väl det myckna köttätandet som gör dom så
råa i motsats mot oss lugna, försynta nordbor.
</chapter>
<chapter name="Torsdag 16. 6.">
<tab><tab><tab><tab><tab><tab><tab><tab><tab>Torsdag 18. 6.

Jag har som vanligt gått till sängs efter lunchen
och ligger nu och känner på den behagliga sjögången.
Fartyget lever under mig, det darrar stundom och
tycks spurta. Ibland känns det som en elastisk skida
eller som en följsam häst under mig. Med min hjärna
upptagen av dessa studier somnar jag in så lugnt
som aldrig på land. Jag måste nog från början vara
ämnad åt sjön. Jag vet ju inte hur en sjösjuk
människa känner det och jag uppfattar våldsam sjögång
som ett verkligt nöje. Detta är inte skryt och skrän.
Jag är sådan.

Vi äro mitt i Biscaya.

Efter middagen började jag ordna mina papper och
hittar en anteckning: Obs.! Påminna Hellen om
<i>Three-bottle-men</i> och <i>Den Småländske Millionären.</i>

På en av Transatlantics båtar stego i Lagos tre
gummiplantageägare från Nigeria ombord. De skulle
till Rotterdam. Dessa herrar voro <i>regular fellows</i> som
drucko tre flaskor whisky per man och dag och talade
med ett visst förakt om two-bottle-men och
one-bottle-men. De blevo aldrig berusade — endast lite stela och
högtidliga, talade långsammare och artikulerade orden
allt nogare. Stewarden måste varannan dag slå upp
en låda whisky på tolv flaskor åt dem.



Den småländske millionären hette Johansson. Han
kom till Sydafrika med två tomma händer, slog sig
på fiskeri i stor skala och blev så småningom
mångmillionär.

Denne mans historia berättades för damerna efter
en middag i Laholm av en skeppare som ville skryta
med de stora förhållandena i Sydafrika och
avlyssnades av de bridgespelande herrarna i rummet
bredvid salongen, vars dörr stod på glänt.

Nåväl! Denne Johansson tröttnade på gamla dar på
sin gamla hustru, en hederlig torparflicka från hans
hemtrakt. Fan flög med ett ord i den sjuttioårige
mannen till den grad att han skilde sig från frun och gifte
sig med en ung gulaschkvinna. Efter en lång
rättegång måste han betala sin gamla hustru ½ million.
Advokaten tog lika mycket i honorar.

Emellertid hade gubben en dotter utom äktenskapet,
vilken var gift med en ung affärsman och dessa
undrade nu, om det skulle bli något över åt dem, så som
gamle Johansson levde.

Men efter sitt bröllop uppkallade Johansson det
unga paret och lade fram ¼ million i guldpund
framför de lyckliga unga tu. Han sade:

— Plocka på er nu!

Frun stoppade hela handväskan full och mannen
fick alla fickor fulla.

— Gå nu till banken och växla till er sedlar för
alltihop! sade gubben. Men det gjorde de inte utan
satte in guldpunden och fick således bara det
nominella värdet, eljest hade de fått 200,000 till.

Allt detta tyckte damerna i Laholmssalongen vara
högst intressant.


Men vid nattgroggen sade en av spelarna till den
skrytande kaptenen:

— Det var en svår lögnhistoria du berättade. Det
var tur att det bara var för damer!

— Lögnhistoria!! Hur så?

— Hör på nu, min gubbe: Antag att ett guldpund
väger 8 gram. Då väger 1,000 guldpund 8 kilo. 10,000
väger 80 kilo. Alltså väger ½ million guldpund 2,000
kilo = 2 ton! Och du vill tydligen slå i oss också att
unga frun i sin väska och mannen i alla sina fickor
kunde bära med sig 2 ton. Två lastbilar hade varit
lagom för den vikten!

Men du vet kanske inte att Johansson reste hem till
Sverige på besök året därpå. Det fick bara drickas
champagne ombord. Om någon medpassagerare
beställde något annat, hjälpte det inte. Det måste vara
champagne. Besättningen fick bara dricka champagne.
Det var ett liv. Så du har nog rätt, då du skryter med
de stora förhållandena i Sydafrika!
</chapter>
<chapter name="Fredag 19. 6.">
<tab><tab><tab><tab><tab><tab><tab><tab><tab>Fredag 19. 6.

Väcktes klockan 5 av mistluren. Tjocka till 6. Nu
klockan 8 ännu disigt. Skiljer agnarna från vetet i
min hytt.
</chapter>
<chapter name="Lördag 20. 6.">
<tab><tab><tab><tab><tab><tab><tab><tab><tab>Lördag 20. 6.

Vaknade av kyla i hytten, ty jag hade ventilen
öppen. Vi närma oss Arktis. Sol och dis. I morgon äro
vi i Hamburg.

Efter middagen berättade Hellen om en sommardag
på Helsingörs redd i början på 90-talet. Den tiden
fanns det gott om segelfartyg, norrmän, danskar och
svenskar. Det var inte ovanligt att i Öresund se
hundratals fartyg under segel, om vinden var ostlig
eller västlig. Var den nordlig eller sydlig kunde man
få se åtminstone ett femtiotal ankarliggare på
Helsingörs redd. Vid sådana tillfällen gjorde <i>kattrejarna</i> goda
affärer med proviant, öl och brännvin — det
sistnämnda till det fantastiskt billiga priset av tjugufem
öre halvflaskan. Ingen smugglade — allt var <i>fair play.</i>
Små snabbseglande snäckor och kosterbåtar sålde
potatis och fisk. Reda pengar kommo ej till användning
vid dessa affärer, bara gammalt tågvirke (oldropes),
en eftersökt vara.

Hellen var den tiden jungman, nybörjare på barken
<i>Wifstawarf</i> (600 registerton). Tio mans besättning, av
vilka sex i skansen. Men nu låter jag honom berätta
själv:

— En försommarmorgon hade vi från Kattegat
kryssat oss upp till Helsingörs redd och ankrat där för


motvind. Skepparn, skåning från Mölle, begagnade
tillfället att besöka sitt hem och kommenderade
storbåten i sjön bemannad med konstapeln, en lättmatros
och en jungman. De rodde i land strax efter
frukosten. Dagen var en lördag. Vi kvarvarande ombord
hade endast att snygga upp fartyget till söndagen, ett
lättare rengöringsarbete som snart var färdigt.

Förmiddagen gick, men äldste man i skansen
började plötsligt få allt flera ärenden frampå backen.
För var gång han kom tillbaka, såg han allt lurigare
ut och hans röda tudelade skägg var vått. Klockan 12
tornade vi in till middag och till vår oförställda
glädje bjöd Lundgren lättmatrosen och oss två
jungmän på en sup. Stewarden fick också en i en stor
bleckmugg. På alla våra frågor varifrån han fått
brännvinet, gav han undvikande svar, bara lallade. Men
bakom huvudkudden i hans koj såg jag halsarna av
fyra välkorkade flaskor Aalborgs akvavit sticka upp.

En kattrejare hade seglat förbi, kryssat under
bogsprötet och antagligen gjort fast i waterstaget.
Lundgren hade ju hållit till mycket på backen och nu
kunde vi förstå orsaken.

Efter middagsrastens slut började förste styrman,
som i ensamt majestät ätit middag akter ut, väsnas om
några <i>oldropes</i> som saknades. Ingen visste något om
dem, men styrman gav Lundgren en misstänksam blick.
Denne öppnade sina talgiga ögon och bedyrade mer
högljutt än någon annan sin oskuld. Styrmannen gav
honom en oljad blick till, men sade intet.

Snart fingo vi emellertid annat att tänka på.
Halvvägs till land, på ungefär 2,000 meters håll, upptäckte
vi vår storbåt, som gjorde underliga kurvor och styrde

sicksack i sundet för att komma oss närmare.
Slutligen sågo vi att ingen ombord rodde, utan båten drev.
Styrman fick fram långkikarn och skrek till:

— Kors i Jössu namn, nu slåss de i båten! De har
årorna som tillhyggen!

Emellertid drev båten i lä om en stor italiensk
fullriggare och doldes för oss just då striden var på sin
höjdpunkt. Det spännande skådespelet tog tvärt slut.

Man kan tänka sig med vilket intresse vi avvaktade
dramats utveckling. Allt arbete upphörde automatiskt.
Men efter en halvtimme döko två båtar fram runt
italienarens bog — en italiensk storbåt med fem man
ombord bogserade de våra. Den syn som mötte våra
ögon, då de kommo närmare, var allt annat än fager.
I vår storbåt sutto våra landsmän berusade och
sönderslagna. En satt framåtlutad, döv för världen. De
båda andra vinkade lallande med händerna, blodet
rann ur mungiporna. 1 ½ åra fanns kvar i båten. De
andra årorna flöto med den nordgående strömmen som
gick med två knops fart — det var svårt att ro även
för nyktra personer.

På durkarna lågo bitar av sönderslagna
brännvinsflaskor som de sutto och trampade i.

Efter skamsna och skygga tacksägelser av styrman
återvände italienarna. Vi togo hand om de våra och
det var ett jäkla snickeri att få dem ombord.

Då konstapeln placerats på däcket och sjunkit ihop
som en hösäck, ställde sig Lundgren, uppfylld av
något slags helig vrede, harm och brännvin, framför
konstapeln, böjde sig ner och skrek i hans öra:

— Tycker inte konstapeln att det är en skam för
svenska nationen att svenska sjömän ska behöva

bogseras ombord på sitt eget fartyg av <i>dagos?</i> Ursäkta,
konstapeln, men jag säjer <i>fy faen!</i>

Det var något oerhört att en jungman och en
lättmatros slagits med befälet och det skall alltid bli en
hemlighet vem som börjat. Allt detta skedde vid
tretiden på eftermiddagen. Sedan samlades vi i skansen
oförmögna till något arbete och styrman ansåg också
att det var bäst att vi inte gjorde något. De två
sönderslagna båtkarlarna placerades i sina kojer, där de
lågo och lallade. Men Lundgren satte sig på sin kista
och höll ett förmaningstal för oss tre, som varit
ombord.

Han pekade på de andra som lågo redlösa i kojerna
och förklarade hur en svensk sjöman inte bör
uppträda. Alltemellanåt stärkte han sig ur en
akvavitflaska. Under hans förmaningstal bröstade vi andra
oss av förmätenhet därför att vi inte varit så berusade
som de sängliggande, och vi hade ju inte heller fått
så mycket av Lundgren.

Men mittunder sitt förmaningstal råkade han nämna
svenska flaggan och föll plötsligt i gråt. Han talade
ytterligare om den skam vår flagga utsatts för, då vår
storbåt — hick! — med tre redlösa sjömän bogserades
ombord av italienare.

Och ju längre han predikade, desto fullare blev han.
Och gråten blev alltmer hejdlös. Och alltmer bröstade
vi andra oss.

Hela tiden hängde stewarden i skansdörren och
betraktade det hela samt vitsordade Lundgrens tal som
blev alltmer hycklande. En mans gråt kunde inte ha
varit stridare. Slutligen somnade han ifrån
alltsammans.


Söndagen ingick i trötthetens tecken. På morgonen
var det halv storm och vi måste lägga av det andra
ankaret och sticka kätting. Men i sin koj låg
Lundgren sjuk till kropp och själ och sade för första
gången i sitt liv:

— Pojkar, ni kan väl sticka kätting utan att jag är
med!

Det var första och enda gången Lundgren
undandrog sig arbete. Han var en utmärkt sjöman.

Vad Hellen berättar levande efter trettioåtta år!
Och jag hinner inte skriva upp alla hans
berättarfinesser. Jag har dessutom en känning av skrivkramp
efter den här ansträngningen.

— Var det inte Lundgren som påstod att han inte
var skyldig den unge Emil någon sanning? frågade
jag.

— Jo, det var det, svarade Hellen. Vi talade om
simning i saltvatten och Emil påstod sig ha hört att
det är omöjligt att dyka i Döda havet.

— D'ä sant, min gubbe lilla, sade Lundgren. Jag
såg en skuta där en gång, en fullriggare, och det var
nätt och jämnt att kölen rörde vattnet, så salt är det.

— Jag trodde inte di seglade på Döda havet, sade
Emil. Hur skulle di komma in där?

Lundgren förintade Emil med en blick full av
medömkan.

— Di seglade där långt innan du var född, din arma
stackare! Har du inte läst i testamentet om Josef,
timmermannen? Han var timmerman på en fullriggare
som gick mellan Sodom och Gomorra. Och du vet

väl att han inte var far till Frälsarn? Jaså, du vet inte
det? Och sådana ska släppas fram till Herrans bord.
Nehej, du Emil, Frälsarn han var son till den Helige
Ande som hänger i naturlig storlek över predikstolen
i Kristianstad.

Emil <i>var</i> förintad. Det fanns knappt en våt fläck
kvar efter honom.
</chapter>
<chapter name="Söndag 21. 6.">
<tab><tab><tab><tab><tab><tab><tab><tab><tab>Söndag 21. 6.

Steg upp klockan 12 mittpå dan. Vi gå uppför Elbe.
Det är varmt. Badande vid stränderna och segelbåtar
i mängd. Klockan 1 ligga vi vid kajen. Det är tropisk
värme i Hamburg, 26°. På kvällen med befälet på
Edenteatern och efteråt på <i>Trichter.</i> Münchener Bier.
</chapter>

<chapter name="Måndag 22. 6.">
<tab><tab><tab><tab><tab><tab><tab><tab><tab>Måndag 22. 6.

27° varmt i min hytt. Värmebölja. Jag ligger hela
dagen med fläkten i gång.
</chapter>
<chapter name="Midsommarafton 23. 6.">
<tab><tab><tab><tab><tab><tab><tab><tab>Midsommarafton 23. 6.

Generalkonsul Stridbeck bjuder oss på lunch i
värmen. Älskvärt värdfolk. Jag har plötsligt upptäckt att
mitt pass är för gammalt och får detta ändrat. Värmen
på gatorna är ohygglig. Det var mycket kallare vid
ekvatorn.

Klockan 11 eftermiddagen. Tjocka. Jag går upp på
bryggan för att möjligen få se fyren på Helgoland.
Klockan 12 passera vi två mindre <i>medliggare.</i> Tjockan
lättar något, säger kaptenen, »ty lanternorna ha mindre
skägg».
</chapter>
<chapter name="Midsommardag 24. 6.">
<tab><tab><tab><tab><tab><tab><tab><tab>Midsommardag 24. 6.

Klockan 12,45 förmiddagen går jag ner i hytten
utan att ha fått se en glimt av vare sig Helgoland,
Steingrund eller Eiders fyrskepp. Vi torde alltså gå
ungefär mittemellan Steingrund och Eider och tjockan
tycks hålla i sig. Tjocka är inte bra.

Jag kommer överens med mig själv att inte göra
flera anteckningar. Jag vill tappa bort räkningen på
dagarna och leva överlägset oberoende av tiden. Men
först vill jag slå fast att en sådan resa, som jag nu
ämnar sluta, är fullkomligt idealisk. Jäg känner djup
tacksamhet mot alla dem som gjort den så bra åt mig.
Det skall bli trist att lämna min hytt, mitt trevliga
hem, där jag arbetat så mycket och fått skratta så
mycket. Och skall jag resa en gång till måste det bli
i en sådan skuta.

Sömn till klockan 11. Drömde att jag redan var
utanför Vinga fyr.

Klockan 12,30 passera vi finska flottans skolskepp
<i>Suomen Juotsen,</i> som med alla klutar tillsatta går
samma kurs som vi. Hälsningar, viftningar, hurrarop!
En vacker syn som gläder en gammal beundrare av
segelfartyg. En härlig midsommardag, sol över det
ljusblå havet och det vackra vita skeppet med dess
unga besättning.
</chapter>
<chapter name="Torsdag 25. 6.">
<tab><tab><tab><tab><tab><tab>Torsdag 25. 6.

Nej, nu är boken slut.

Adjö!
</chapter>

